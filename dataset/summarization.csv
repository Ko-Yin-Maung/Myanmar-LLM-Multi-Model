output,input
၂၀၂၀ တိုကျို အိုလံပစ် အတွက် ပြိုင်ပွဲကျင်းပမယ့် အားကစားကွင်း တည်ဆောက်မယ့် အစီအစဉ်တွေကို ဂျပန် အစိုးရက ပယ်ဖျက်လိုက်ပါတယ်။,မဆောက်ဖြစ်တော့တဲ့ အိုလံပစ်ကွင်း အဲဒီ အားကစား ကွင်းကြီး တည်ဆောက်ဖို့အတွက် ကုန်ကျ စားရိတ် များလွန်းတာကြောင့် ဝေဖန်ခံနေရတာ ဖြစ်ပါတယ်။ အားကစားကွင်း အတွက် တည်ဆောက်စားရိတ် ဒေါ်လာ ၂ ဘီလျံလောက် ကုန်ကျလိမ့်မယ်လို့ ခန့်မှန်းထားတာပါ။ ဂျပန်ဝန်ကြီးချုပ် ရှင်ဇိုအာဘေးက ဒါနဲ့ပတ်သက်လို့ အသေအချာ ပြန်လည် သုံးသပ်ရမယ်လို့ ဆိုပါတယ်။ မစ္စတာအာဘေးက ဆောက်လုပ်စားရိတ်က သိပ်များနေလို့ ပြည်သူကရော၊ အားကစားလောက ကရော ဝေဖန်နေကြတဲ့ အကြောင်း ဒီပုံစံနဲ့ ဆိုရင် အားလုံး ပါဝင်ဆင်နွှဲကြတဲ့ ပြိုင်ပွဲကြီး တခုကျင်းပ သွားဖို့ဆိုတာ မဖြစ်နိုင်ဘူးလို့ သူယူဆတဲ့အကြောင်း ပြောသွားခဲ့ပါတယ်။ ဒီအားကစားကွင်းကို ပိသုကာ ဇာဟာ ဟာဒစ်က ဒီဇိုင်းဆွဲ ပုံစံ ထုတ်ခဲ့တာ ဖြစ်ပြီး သူက ဒီလောက် ကုန်ကျစားရိတ် များတာဟာ သူ့ဒီဇိုင်းကြောင့် ဖြစ်တယ်လို့ ပြောနေကြတာနဲ့ ပတ်သက်လို့ ငြင်းဆို လိုက်ပါတယ်။ ဇာဟာ ဟာဒစ်က ဒေသတွင်းမှာ တည်ဆောက်ရေး စားရိတ်တွေ တက်လာတာနဲ့ စီမံကိန်းပြီးစီးဖို့ ရက်အတိအကျ သတ်မှတ်ထားတာ တွေကြောင့် ဒီလိုဖြစ်ခဲ့တာလို့ ဆိုပါတယ်။ အဲ့ဒီအားကစားကွင်းကို လာမယ့် ၂၀၁၉ ရဂ်ဘီကမ္ဘာ့ဖလား ကျင်းပရင် ဖွင့်လှစ်ဖို့ ရည်မှန်းထားပေမယ့် အချိန်မှီ ပြီးစီးအောင် တည်ဆောက်နိုင်မှာ မဟုတ်တော့ဘူးလို့ သိရပါတယ်။
ကိုဗစ်-၁၉ လူနာတွေကို ကုရာမှာ အသုံးပြုတဲ့ ရမ်ဒက်ဆီဗီယာ Remdesivir နဲ့ တော့စီလစ်ဇူမဘ် Tocilizumab အသက်ကယ်ဆေး နှစ်မျိုး အိန္ဒိယနိုင်ငံမှာ ပြတ်သွားပြီး မှောင်ခိုဈေးမှာ မတန်တဆဈေးနဲ့ ရောင်းချနေတာကို ဘီဘီစီက စုံစမ်းသိရပါတယ်။,"ရမ်ဒက်ဆီဗီယားက ကိုဗစ်ကို ကုသနိုင်မယ်လို့ မျှော်လင့်ထားကြ အက်ဘီနက်ဗ် ရှားမားရဲ့ ဦးလေးဟာ အဖျားတွေ အရမ်းကြီးပြီး အသက်မရှူနိုင် ဖြစ်နေလို့ ဒေလီမြို့ဆေးရုံကို ပို့ခဲ့ရပါတယ်။ သူ့မှာ ကိုရိုနာဗိုင်းရပ်စ်ရောဂါရှိတယ်လို့ အတည်ပြုခဲ့အပြီးမှာ ရမ်ဒက်ဆီဗီယာ ဆေးဝယ်ဖို့ ဆရာဝန်တွေက မိသားစုကို ပြောပါတယ်။ ဒီဆေးကို အစမ်းသဘော သုံးဖို့ ဆေးရုံတွေက လက်ခံအတည်ပြုထားပြီး အရေးပေါ် သုံးဖို့ကိုလည်း ခွင့်ပြုထားတာကြောင့် ဆရာဝန်တွေအနေနဲ့ ဆေးစာ ရေးပေးနိုင်ပါတယ်။ ဒါပေမဲ့ ဒီဆေးက ဘယ်မှာမှ ဝယ်လို့ မရတာက ခက်နေပါတယ်။ ဦးလေးရဲ့ အခြေအနေက တစ်နေ့တခြား ဆိုးလာနေတဲ့အမျှ မစ္စတာ ရှားမားလည်း ဆေးရဖို့ လူတွေကိုလျှောက်ဆက်သွယ်ပြီး အသည်းအသန် ကြိုးပမ်းခဲ့ပါတယ်။ ""ဦးလေး အသက်လုနေရချိန်မှာ အသက်ကယ်ပေးနိုင်မယ့်ဆေး ဝယ်မရ ဖြစ်နေရတာကို ကျွန်တော် ဝမ်းနည်းပက်လက် ဖြစ်ခဲ့မိတယ်"" ""ဖုန်းတွေအများကြီး လျှောက်ခေါ်ခဲ့အပြီးမှာ ဒီဆေးကို ဈေးရင်းထက် ၇ ဆ ပေးဝယ်ခဲ့ရပါတယ်။ ကျွန်တော့်အတွက်က ဘယ်ဈေးဖြစ်ဖြစ် ပေးဖို့ အဆင်သင့်ပါ။ ဒါပေမဲ့ ဒီလို ပေးမဝယ်နိုင်တဲ့သူတွေအတွက်တော့ ကျွန်တော် အတော်လေး စိတ်မကောင်း ဖြစ်မိတယ်"" လို့ သူက ပြောပါတယ်။ မစ္စတာ ရှားမားလို ဒုက္ခမျိုး ဒေလီမြို့က လူအတော်များများ ကြုံနေကြရပြီး ကိုဗစ်လူနာရှင် မိသားစုဝင်တွေရဲ့အသက်ကို ကယ်ဖို့ အသည်းအသန် ကြိုးစားနေကြရပါတယ်။ အတော်များများက ဒီဆေးကို ဒေလီမြို့ဟောင်း ဆေးပစ္စည်း မှောင်ခိုဈေးတစ်ခုကနေ ရခဲ့ပြီး မတန်တဆ ပေး ဝယ်ခဲ့ရတယ်လို့ ပြောပါတယ်။ ရမ်ဒက်ဆီဗီယာ ဆေးထုတ်လုပ်ရောင်းချဖို့ အိန္ဒိယဆေးကုမ္ပဏီ ၅ ခုကို အမေရိကန်အခြေစိုက် ဂိလိယက်Gilead က ခွင့်ပြုခဲ့ အဲဒီမှောင်ခိုဈေးမှာ ရောင်းဝယ်နေသူတွေကို ဘီဘီစီက ဆက်သွယ်နိုင်ခဲ့ရာမှာ အဲဒီလူတွေက ဆေးဝယ်လို့ ရအောင် သူတို့ လုပ်ပေးမယ်။ ဈေးနှုန်းမှန်စေရမယ် လို့ပြောပါတယ်။ ""ဆေး ၃ သုံးပုလင်း ရမယ်။ တစ်ပုလင်းကို ရူပီး ၃၀၀၀၀ (ဒေါ်လာ ၄၀၀ ကျော်) ကျတယ်။ ချက်ချင်းရနိုင်မယ်"" လို့ ဆေးပစ္စည်း ဈေးကွက်မှာ ကျင်လည်နေတယ် ဆိုတဲ့ တစ်ယောက်က ပြောပါတယ်။ တကယ့်တရားဝင်ဈေးက ရူပီး ၅၄၀၀ ပဲ ရှိပါတယ်။ ဆေးပတ်လည်ဖို့ ၅ ပုလင်းနဲ့ ၆ ပုလင်း ကြား လိုပါတယ်။ နောက်လူတစ်ယောက်ကတော့ ဆေးတစ်ပုလင်းကို ရူပီး ၃၈၀၀၀ ဈေး ခေါ်ပါတယ်။ ဒီဆေးကို ဝယ်လိုအားများ နေကြတဲ့ အကြောင်းရင်းက ကမ္ဘာတဝန်းက ဆေးရုံတွေမှာ ဒီဆေးကို အစမ်းသုံးကြည့်ချိန်မှာ ကိုဗစ်ရောဂါလက္ခဏာကာလကို ၁၅ ရက်ကနေ ၁၁ ရက်အထိ လျှော့ချပေးနိုင်ခဲ့တဲ့အတွက် ဖြစ်ပါတယ်။ ဒီဆေးကို ကိုဗစ်-၁၉ ရောဂါ ချက်ချင်း ပျောက်ကင်းနိုင်တဲ့ မျက်လှည့်ဆေး တစ်ခုအဖြစ် မယူဆကြဖို့ကျွမ်းကျင်သူတွေက သတိပေးထားပါတယ်။ ဒါပေမဲ့ အိန္ဒိယက ဆရာဝန်တွေကတော့ ဒီဆေးဝယ်ဖို့ကိုပဲ ပိုညွှန်းလာနေကြတဲ့အတွက် ဒေလီနဲ့ တခြားမြို့တွေမှာ ဝယ်လိုအားတွေ မြင့်တက်လာနေတာပါ။ အိန္ဒိယနိုင်ငံမှာ ဇွန်လကစလို့ ကိုရိုနာဗိုင်းရပ်စ်ရောဂါ ဖြစ်ပွားမှု တဟုန်ထိုးတိုးလာနေ အခုလို မတန်တဆဈေးနဲ့ အမြတ်ထုတ် ရောင်းနေနိုင်တဲ့ အဓိကအကြောင်းရင်းက ဆေးရောင်းလိုအားနဲ့ ဝယ်လိုအား အကြီးအကျယ် ကွာဟနေလို့ ဖြစ်ပါတယ်။ ရမ်ဒက်ဆီဗီယာ ဆေးကို အမေရိကန်အခြေစိုက် ဂိလိယ်က Gilead Sciences ကုမ္ပဏီက အီဘိုလာရောဂါ အတွက် ကနဦး ထုတ်ခဲ့တာ ဖြစ်ပြီး အိန္ဒိယနိုင်ငံမှာ ထုတ်လုပ်ဖို့ Cipla ၊ Jubilant Life ၊ Hetero Drugs နဲ့ Mylon ဆိုတဲ့အိန္ဒိယဆေးကုမ္ပဏီကြီး ၄ ခုကို ခွင့်ပြုခဲ့ပါတယ်။ ဒါပေမဲ့လည်း အဲဒီထဲက Hetero ကုမ္ပဏီတစ်ခုတည်းကပဲ ဒီဆေးကို လောလောဆယ် ထုတ်နိုင်ပါသေးတယ်။ Hetero ကုမ္ပဏီက ပြည်နယ် ၅ ခုက ဆေးရုံတွေကို ဆေးပုလင်း အလုံးရေ ၂၀၀၀၀ တိုက်ရိုက် ပို့ဆောင်ခဲ့တာ ဖြစ်ပြီး ဒီဆေးတွေ မှောင်ခိုဈေးကွက်ထဲ ဘယ်လိုရောက်သွားသလဲဆိုတာ နားမလည်နိုင်ဘူးလို့Hetero ကုမ္ပဏီ အရောင်းဌာန ဒုဥက္ကဋ္ဌ ဆန်ဒိ ရှားစထရီ က ဘီဘီစီကို ပြောပါတယ်။ ရမ်ဒက်ဆီဗီယာဆေးကို Covifor ဆိုတဲ့အမည်နဲ့ Hetero ကုမ္ပဏီက ထုတ်လုပ်ရောင်းချ ဆေးဝယ်လိုအားကို ဖြည့်ဆည်းပေးနိုင်ဖို့ ကုမ္ပဏီက အကြီးအကျယ် ကြိုးစားအားထုတ်နေချိန်မှာ ဒီလိုမှောင်ခိုဈေးကွက်မှာ တင်ရောင်းနေတာက တကယ့်ကို စိတ်ပျက်စရာပဲလို့ ဆိုပါတယ်။ လာမယ့်ရက်ပိုင်းအတွင်း ဆေးတွေ ပိုထုတ်ပေးနိုင်ပြီး အခြေအနေ ပိုကောင်းလာမယ်ဆိုတာ ယုံကြည်ထားပါတယ်လို့ သူက ပြောပါတယ်။ ဒါပေမဲ့ အိန္ဒိယက တရားဝင် ဆေးဆိုင်တွေမှာလည်း ဒီဆေးတွေ မဝင်လို့ ရောင်းမပေးနိုင်ခဲ့ဘူးလို့ ဆေးဆိုင်များအစည်းအရုံးတစ်ခုရဲ့ ဒုဥက္ကဋ္ဌက ပြောပြါတယ်။ ဒီတော့ ဒေလီမြို့ဟောင်းက ဆေးမှောင်ခိုဈေးဆီ ဒီဆေးတွေ ဘယ်လို ရောက်လာတာပါလဲ။ အိန္ဒိယ ဆေးဆိုင်ပိုင်ရှင်များအဖွဲ့ အထွေထွေ အတွင်းရေးမှူး ရာဂျစ် ဆင်ဂါးလ်ကတော့ ဒီကိစ္စမှာ ဆေးဆိုင်ပိုင်ရှင်တွေ ပါဝင်ပတ်သက်မှု မရှိဘူးလို့ ငြင်းဆိုထားပါတယ်။ ""ဒါဟာ နိုင်ငံလုံးဆိုင်ရာ အရေးပေါ် ကျန်းမာရေးကိစ္စကြီးပါ။ ဒီအသက်ကယ်ဆေးတွေ တရားမဝင် ရောင်းချတာတွေ့ရင် တင်းတင်းကြပ်ကြပ် အရေးယူသွားမယ် ဆိုတာကို အတိအလင်း ကြေညာထားပြီးဖြစ်ပါတယ်"" လို့ သူက ပြောပါတယ်။ ရောဂါဖြစ်သူတွေများလာတာနဲ့အမျှ ဆေးရုံအတော်များများ မနိုင်မနင်းဖြစ်နေ ဒါပေမဲ့ ဒီပြဿနာဟာ ရမ်ဒက်ဆီဗီယာဆေးမှာတင် ဖြစ်တာ မဟုတ်ပါဘူး။ နောက်ဆေးတစ်မျိုး ဖြစ်တဲ့ တော့စီလစ်ဇူမဘ် ဆေးကလည်း ဈေးမတန်တဆ ထိုးတက်ခဲ့ပါတယ်။ Actemra ဆိုတဲ့ နာမည်နဲ့ ရောင်းချတဲ့ ဒီဆေးဟာ ကမ္ဘာတဝန်းက အခြေအနေ ဆိုးနေတဲ့ လူနာတွေကိုကုခဲ့ရာမှာ ရလဒ်ကောင်းတွေ ထွက်ခဲ့ပါတယ်။ ဒီဆေး ဘယ်လောက် ထိရောက်သလဲဆိုတာ သိဖို့ နောက်ထပ် လေ့လာမှုတွေ လုပ်ဖို့ လိုနေသေးတယ်လို့ ကျွမ်းကျင်သူတွေက ပြောနေကြပေမဲ့ ဆေးရုံအတော်များများက ဒီဆေးက တကယ်စွမ်းတယ်လို့ပြောနေကြပါတယ်။ ဒါပေမဲ့ ဒီဆေးဟာ နဂိုမူလက အဆစ်အမြစ် ကိုက်ခဲတဲ့ ရောဂါသည်လူနာတွေအတွက် ရည်ရွယ် ထုတ်ခဲ့တာ ဖြစ်ပြီး အကန့်အသတ်နဲ့သာ ထောက်ပံ့ပေးခဲ့တာပါ။ Cipla ဆေးကုမ္ပဏီဟာ ဆွစ်ဇာလန်အခြေစိုက် Roche ကုမ္ပဏီ ကိုယ်စား ဒီဆေးကို အိန္ဒိယနိုင်ငံမှာ ထုတ်လုပ် ရောင်းချပေးနေတာ ဖြစ်ပြီး ပြည်တွင်းမှာပဲ အပြည့်အဝထုတ်လုပ်တာပါ။ ဒါပေမဲ့ ရဖို့ သိပ်ခက်ပါတယ်။ အထူးသဖြင့် နာရီပိုင်းအတွင်း အရေးပေါ် လိုအပ်တဲ့ အချိန်မျိုးမှာ ဝယ်လို့ မရတတ်ပါဘူး။ ပြီးခဲ့တဲ့ရက်ပိုင်းအတွင်း နိုင်ငံမြောက်ပိုင်းမှာ ဒီဆေး ဝယ်လိုအား တရှိန်ထိုး မြင့်တက်လာပါတယ်။ ဒီဆေးကို ကိုယ့်ဟာကိုယ် ရှာဝယ်ကြဖို့ လူနာရှင် မိသားစုတွေကို ဆေးရုံတွေက ပြောခဲ့တယ် ဆိုတဲ့ ဖြစ်ရပ် အတော်များများကို ဘီဘီစီက စုံစမ်းတွေ့ခဲ့ရပါတယ်။ ဒါပေမဲ့ တော့စီလစ်ဇူမဘ်ဆေးတွေ မှောင်ခိုဈေးကွက်ပေါ် ရောက်နေတယ် ဆိုတာကို Cipla ဆေးကုမ္ပဏီ ကိုယ်စားလှယ်က ငြင်းခဲ့ပါတယ်။ ""ဒီဆေးကို အမြတ်ထုတ် ရောင်းချတာမျိုး မရှိအောင် ကျွန်တော်တို့ အသေအချာ လိုက်စုံစမ်းနေပါတယ်။ ဒီလိုမျိုး လုံးဝ အဖြစ်ခံမှာ မဟုတ်ပါဘူး"" လို့ သူက ပြောပါတယ်။"
ဒေါ်အောင်ဆန်းစုကြည် နဲ့ အနိုင်ရ NLDလွှတ်တော်ကိုယ်စားလှယ်များတွေ့ဆုံပွဲကို ရန်ကုန်မြို့ တော်ဝင်နှင်းဆီခန်းမမှာ ပြုလုပ်ခဲ့ပါတယ်။,ဒေါ်အောင်ဆန်းစုကြည်နဲ့ NLD အမတ်များတွေ့ဆုံပွဲ ဒီနေ့မနက်မှာပြုလုပ်ခဲ့တဲ့ တွေ့ဆုံပွဲမှာ ကိုယ်စားလှယ်တွေအနေနဲ့ ကိုယ့်ရဲ့ ဆွေမျိုးတွေကို အကူအညီ မပေးဖို့နဲ့ အကူအညီပေးခဲ့ပါက ဥပဒေနဲ့အညီအရေးယူသွားမှာဖြစ်ကြောင်း ပြောကြားခဲ့တယ်လို့ တွေ့ ဆုံပွဲကို တက်ရောက်ခဲ့တဲ့ ကိုယ်စားလှယ်တွေက ဘီဘီစီကိုပြောပါတယ်။ NLD ပါတီက လွှတ်တော်ကိုယ်စားလှယ်တွေကို စောင့်ကြည့်ဖို့ အတွက် စည်းကမ်းထိန်းသိမ်းရေး အဖွဲ့ကို လည်း ဖွဲ့စည်းသွားမှာဖြစ်ကြောင်း တွေ့ဆုံပွဲမှာ ပြောကြားခဲ့ပါတယ်။ အမတ်တွေ ဖွဲ့စည်းပုံဥပဒေ ပါတီစည်းမျဉ်းစည်းကမ်းတွေကို လေ့လာရမယ်။ ပါတီရံပုံငွေအတွက် ပြည် ထောင်စုအဆင့်အမတ်ကို ရတဲ့လစာထဲက (၂)သိန်းခွဲဖြတ်တောက်မယ်။ ထိပ်ပိုင်းကလူတွေကို လစာ တဝက် လောက်အထိ ဖြတ်မယ်၊ပြီးတော့ (၅)နှစ်အတွင်း ပိုင်ဆိုင်မှုတွေ အချိန်မရွေးစစ်မယ်လို့တွေ့ဆုံ ပွဲမှာပြောခဲ့တယ်လို့ အမျိုးသားဒီမိုကရေစီအဖွဲ့ချုပ်ပါတီ အနိုင်ရလွှတ်တော်ကိုယ်စားလှယ် ဒေါ်သက်သက် ခိုင်က မီဒီယာတွေကို ပြန်ပြောပြပါတယ်။
မန္တလေးတိုင်း ဒေသကြီးအတွင်းက စက်ရုံ၊အလုပ်ရုံ တချို့ကို သဘာဝပတ်ဝန်းကျင်ဆိုင်ရာစီမံခန့်ခွဲမှု EMP ကို သတ်မှတ်ကာလအတွင်း မတင်ပြနိုင်ရင် ပိတ်သိမ်းဖို့အထိ အရေးယူဖို့ မန္တလေးတိုင်းဒေသကြီး အစိုးရက ထုတ်ပြန်လိုက်ပါတယ်။,မန္တလေးတိုင်းဒေသကြီးမှာ စက်မှုလုပ်ငန်း မှတ်ပုံတင်ထားတဲ့ လုပ်ငန်းပေါင်း ၈ ထောင်နီးပါးအထိရှိ စက်ရုံအမျိုးစား ၉ မျိုးသတ်မှတ်ထားပြီး ဒီထဲမှာ အရက်ဘီယာ စက်ရုံ၊ ပိုးသတ်ဆေးစက်ရုံ၊ ဘိလပ်မြေ/ထုံး နဲ့ အဝတ်အထည်ဆေးဆိုးစက်ရုံ၊ သတ္တု အရည်ကျို၊ သားရေနယ် အစ ရှိတဲ့ စက်ရုံအမျိုးအစားတွေပါဝင်ပြီး ဒီစက်ရုံတွေဟာ ပတ်ဝန်းကျင် ထိန်းသိမ်းရေး ဆိုင်ရာစီမံခန့်ခွဲရေး မူဝါဒတွေ ရေးဆွဲပြီး သက်ဆိုင်ရာကို တင်ပြရမှာဖြစ်ပါတယ်။ '' သတ်မှတ်ကာလအတွင်း မတင်ပြနိုင်ရင် သဘာဝပတ်ကျင်ထိန်းသိန်းရေးဆိုင်ရာ ဥပဒေနဲ့ ဆက်လက် အရေးယူ ဆောင်ရွက်သွားမယ်'' လို့ မန္တလေးတိုင်း သံယံဇာတနဲ့သဘာဝပတ်ဝန်းကျင် ထိန်းသိမ်းရေးဝန်ကြီးဌာန ဝန်ကြီး ဦးမျိုးသစ်က ပြောပါတယ်။ အဲဒီစက်ရုံတွေကို ၂၀၁၈ ခုနှစ်ကတည်းက သဘာဝပတ်ဝန်းကျင်စီမံခန့်ခွဲမှု Enviromental Management Plan ကို ရေးဆွဲဖို့ အစိုးရကနှိုးဆော်ထားတာဖြစ်ပါတယ်။ ဒါပေမယ့်လည်း မရေးဆွဲရသေးတဲ့ စက်ရုံ တွေအများအပြားရှိတာကြောင့် သက်တမ်းဆက်တိုးပြီး ရေးဆွဲဖို့ တိုက်တွန်းလာခဲ့တာဖြစ်ပြီး လာမယ့် ဇန်နဝါရီလ ၂၉ ရက်နေ့မှာတော့ သက်မှတ်ကာလ ပြည့်တော့မှာပါ။ ဒီလို လုပ်ဆောင်ဖို့ ညွှန်ကြားတာဟာ သဘာဝပတ်ဝန်းကျင်ကို ထိခိုက်မှုအနည်းဆုံးဖြစ်အောင် လျှော့ချဖို့ လုပ်တာဖြစ်တယ်လို့ ဝန်ကြီးဦးမျိုးသစ်က ပြောပါတယ်။ သဘာဝပတ်ဝန်းကျင် စီမံခန့်ခွဲမှု (EMP )ရေးဆွဲပြီးတဲ့ စက်ရုံတွေကိုလည်း လိုက်နာမှု ရှိမရှိဆိုတာ ဆက်လက်စောင့်ကြည့်သွားမှာဖြစ်တယ်လို့ မန္တလေးတိုင်းဒေသကြီး အစိုးရအဖွဲ့ သယံဇာတနဲ့ သဘာ၀ပတ်ဝန်းကျင်ထိန်းသိမ်းရေးဝန်ကြီး ဦးမျိုးသစ်ကပြောပါတယ်။ မန္တလေးတိုင်းဒေသကြီးမှာ စက်မှုလုပ်ငန်း မှတ်ပုံတင်ထားတဲ့ လုပ်ငန်းပေါင်း ၈ ထောင်နီးပါးအထိရှိပြီး သတ္တုအရည်ကျိုလုပ်ငန်းတွေနဲ့ သားရေနယ်လုပ်ငန်းတွေက အများဆုံးရှိတယ်လို့ သိရပါတယ်။ ပလပ်စတစ်ညစ်ညမ်းမှုနဲ့ သဘာဝပတ်ဝန်းကျင်
လူဝင်မှု ပြဿနာ ကို ဥရောပ သမဂ္ဂ အဖွဲ့ အီးယူ က ဘယ်လို ကိုင်တွယ် မလဲ ဆိုတာ ဆွေးနွေး ဖို့ တူရကီ နိုင်ငံ ဆီ ဂျာမနီ ဝန်ကြီးချုပ် အိန်ဂလာ မာ့ခဲလ် သွားရောက် ခဲ့ပါတယ်။,တူရကီ နိုင်ငံ အီးယူ အဖွဲ့ဝင် ဖြစ်လာဖို့ လျှောက်ထားမှု ကို မြန်မြန် ဆန်ဆန် ဆုံးဖြတ်ပေးရေး တူရကီ သမ္မတ တောင်းဆို။ ဥရောပထဲ ကို ဝင်ရောက်ဖို့ အတွက် ထောင် သောင်း ချီတဲ့ ရွှေ့ပြောင်းသူတွေ ဟာ တူရကီ ကနေ တဆင့် ဆက်လက် ထွက်ခွာ လာနေကြဆဲ ဖြစ်ပါတယ်။ အခုလို ဂျာမနီ ဝန်ကြီးချုပ် မာ့ခဲလ် လာရောက်စဉ် မှာပဲ တူရကီ နိုင်ငံ အီးယူ အဖွဲ့ဝင် ဖြစ်လာဖို့ လျှောက်ထားမှု ကို မြန်မြန် ဆန်ဆန် ဆုံးဖြတ်ပေးရေး အပေါ် ထောက်ခံ ပေးဖို့ တူရကီ သမ္မတ ရာဂျစ် တိုင်ရိ(ပ) အဒိုအန် က တောင်းဆို ခဲ့ပါတယ်။ ဂျာမနီ အပါအဝင် ပြင်သစ်၊ ဗြိတိန် နဲ့ စပိန် နိုင်ငံတွေ ကို ပါ အခုလိုမျိုး တောင်းဆို ထားတယ် လို့ လည်း မစ္စတာ အဒိုအန် က ပြောပါတယ်။ တူရကီ နိုင်ငံသားတွေ ကို ဗီဇာ လျှောက်ထား စရာ မလိုပဲ အီးယူ အဖွဲ့ဝင် နိုင်ငံတွေ ဆီ လာရောက် ခွင့် ပေးဖို့ ကို ထောက်ခံ ပေးမယ်လို့ ဝန်ကြီးချုပ် မာ့ခဲလ် က ကတိပြု ခဲ့သလို၊ အီးယူ အဖွဲ့ထဲ တူရကီ ပါဝင်လာရေး လျှောက်ထား မှု အပေါ် မှာလည်း ဂျာမနီက တွန်းအား တွေ ပေးမယ် လို့ လည်း ပြောခဲ့ ပါတယ်။
ရှမ်းပြည်နယ် အရှေ့ပိုင်း မိုင်းဆတ်ခရိုင် မိုင်းခုတ်နယ်အတွင်းမှာ ကျောက်မီးသွေး တူးဖော်ဖို့နဲ့ ကျောက်မီးသွေး ဓာတ်အားပေးစက်ရုံ စီမံကိန်းအတွက် အသုံးပြုမယ့် မြေအကျယ်အဝန်း ဧက ၃၀ဝ နီးပါး တိုးလာတဲ့အတွက် ဒေသခံတွေက ကန့်ကွက်နေကြပါတယ်။,"တီကျစ်က ကျောက်မီးသွေး စက်ရုံ ထိုင်းနိုင်ငံက SAHA KOL EQUIPMENT (SQ) Co.Ltd နဲ့ မြန်မာနိုင်ငံက Golden Lake ကုမ္ပဏီတို့ ပူးပေါင်းပြီး မိုင်းခုတ်မှာ ၂၈ နှစ်ကြာ ကျောက်မီးသွေးတူးဖော် ဖို့စာချုပ်ချုပ်ဆိုခဲ့ကြတဲ့ စီမံကိန်းအတွက် မြေနေရာတိုးလာတာ ဖြစ်ပါတယ်။ ဒီလုပ်ငန်းကနေ အမြတ်ငွေ ထိုင်းဘတ် ၂၇ ဘီလျံ (အမေရိကန်ဒေါ်လာ သန်း ၈၉၀) အမြတ်ရနိုင်တယ်လို့ ခန့်မှန်းထားတဲ့ အချက်အလက်တွေအရ သိရပါတယ်။ ထိုင်းကုမ္ပဏီ ဘက်က ဘတ်သန်း ၃၀ဝ စတင်ရင်းနှီးမြှုပ်နှံခဲ့ပြီး အကျိုးအမြတ်ရရင်တော့ ထိုင်းက ၇၀ ရာခိုင်နှုန်းနဲ့ မြန်မာဘက်က ၃၀ ရာခိုင်နှုန်း ခွဲဝေ ယူကြမှာဖြစ်ပါတယ်။ မိုင်းခုတ်ဒေသခံ တစ်ဦးဖြစ်တဲ့ စိုင်းခေးဆိုင်က "" တကယ်လို့တူးမယ်ဆိုရင် မိုင်းခုတ်ရွာအပါအဝင် ရွာကြီးတွေ ခြောက်ရွာလောက် အရင် ထိခိုက်မယ်။ ဧက ၂၀ဝ အထက်သွားမယ်ဆိုရင် ကျန်ရွာတွေလည်း ထိခိုက်ဦးမယ်""လို့ ပြောပါတယ်။ ""ဒီစီမံကိန်းကြီးက (တစ်နှစ်)တန်ပေါင်း သုံးသိန်းထိ ထုတ်မယ်ဆိုတော့ တော်တော်ကြီးလာတယ်။ ရွာတွေက ထိခိုက်မှု တော်တော်များလာမယ် အခုဆို လယ်ဧကတွေလည်း အရင်တုန်းက သိမ်းထားတာရှိတယ်။ ၂၀၁၂ နဲ့ ၂၀၁၃ တုန်းက ရွာက ဆန့်ကျင်လို့ ခဏရပ်ထားတာ အခုပြန်တူးမယ်ဆို အရင်ကထက် စီမံကိန်းက ပိုကြီးလာတော့ ဒေသခံတွေက လက်မခံချင်ဘူး "" လို့ သူ ဆက်ပြောပါတယ်။ တစ်နှစ်ကို ကျောက်မီးသွေးတန်ချိန် ၃ သိန်းကျော် တူးဖော်မှာဖြစ်ပြီး အများအားဖြင့်တော့ အဲစီမံကိန်းက ထွက်ရှိတဲ့ ကျောက်မီးသွေးတွေကို ထိုင်းနိုင်ငံကို တင်ပို့ဖို့ မျှော်မှန်းထားတယ်လို့ ဒေသခံတွေက ဆိုပါတယ်။ အခုလတ်တလော အခြေအနေအရတော့ မိုင်းခုတ်ဒေသကို ကုမ္ပဏီက တာဝန်ရှိသူ တချို့က လာရောက်ကြည့်ရှုနေပြီး ဒေသခံတွေဘက်က ပြင်းပြင်းထန်ထန် ကန့်ကွက်နေကြပါတယ်။ မိုင်းခုတ်ဟာ ထိုင်းနိုင်ငံ နဲ့ ကီလိုမီတာ ၄၀ သာကွာဝေးပြီး ရှမ်းပြည်နယ် အရှေ့ပိုင်းမှာ ရှိပါတယ်။ မိုင်းခုတ်မှာ နေထိုင်သူတွေကတော့ ရှမ်း၊ လားဟူနဲ့ အာခါတိုင်းရင်းသားတွေ အများစု ဖြစ်ပါတယ်။ တကယ်လို့ ဒီကျောက်မီးသွေးလုပ်ငန်းတွေကို တူးဖော်လုပ်ကိုင်မယ် ဆိုရင်တော့ ဒေသခံတွေ အိုးအိမ်တွေကို စွန့်ပစ် ထွက်ခွာပေးရမယ့်အပြင် လယ်ယာမြေတွေလည်း ဆုံးရှုံးရမှာဖြစ်ပါတယ်။ ကျောက်မီးသွေးနဲ့ ကမ္ဘာ့ပြဿနာ ကျောက်မီးသွေးနဲ့ ကမ္ဘာ့ပြဿနာ မြန်မာနိုင်ငံရဲ့ အိမ်နီးချင်း တရုတ်နိုင်ငံဟာ ကမ္ဘာမှာ ကျောက်မီးသွေး သုံးစွဲမှု အများဆုံးနဲ့ ကျောက်မီးသွေးစက်ရုံတွေ များပြားတဲ့ နိုင်ငံဖြစ်ပြီး အိန္ဒိယကတော့ ကမ္ဘာမှာ ဒုတိယအများဆုံး ကျောက်မီးသွေး ထုတ်လုပ်တဲ့နိုင်ငံ ဖြစ်ပါတယ်။ ဒါပေမယ့် အခုနောက်ပိုင်းမှာတော့ ပတ်ဝန်းကျင်ညစ်ညမ်းတဲ့အတွက် အိန္ဒိယနဲ့ ဂျာမနီက ကျောက်မီးသွေးစက်ရုံတွေကို ပိတ်သိမ်းခဲ့ပါတယ်။ တရုတ်မှာလည်း လေထု သန့်ရှင်းရေးအတွက် ဘေကျင်းမြို့မှာ နောက်ဆုံးလည်ပတ်နေတဲ့ ကျောက်မီးသွေး လျှပ်စစ်ဓါတ်အားပေး စက်ရုံကို ၂၀၁၇ ခုနှစ်မတ်လမှာ ပိတ်သိမ်းခဲ့ပါတယ်။ တီကျစ်နဲ့ တခြားစီမံကိန်းတွေကို ကန့်ကွက်မှု မြန်မာနိုင်ငံမှာတော့ ကရင်ပြည်နယ်၊ ရှမ်းပြည်နယ်နဲ့ တနင်္သာရီ တိုင်းတို့မှာ ကျောက်မီးသွေး ထုတ်လုပ်ဖို့ လုပ်ဆောင်နေကြသလို ဒေသခံတွေကလည်း ပတ်ဝန်းကျင် ထိခိုက်မှာ စိုးရိမ်တာကြောင့် ပြင်းပြင်းထန်ထန် ကန့်ကွက်နေပါတယ်။ တရုတ်ရဲ့ လေထုညစ်ညမ်းမှု လျော့ချရေး အခုလတ်တလော ကရင်ပြည်နယ် မှာ ထိုင်းကုမ္ပဏီဖြစ်တဲ့ TTCL က ရင်းနှီးမြှုပ်နှံမယ့် ဒေါ်လာ ၂.၈ ဘီလျံ သုံးပြုပြီး ကျောက်မီးသွေးသုံး လျှပ်စစ်ဓာတ်အား စက်ရုံတည်ဆောက်ဖို့ရှိပါတယ်။ ဒီစက်ရုံကိုတော့ ၂၀၂၃ မှာ စတင်လည်ပတ်ဖို့ ရည်မှန်းထားပြီး ၂၀၂၄ မှာတော့ ၁၂၈၀ မဂ္ဂါဝပ်ထုတ်ဖို့ ရည်မှန်းချက်ကို အပြည့်အဝအကောင်အထည်ဖော်မှာဖြစ်ပါတယ်။ ကရင်ပြည်နယ် အစိုးရဘက်ကတော့ ဒေသခံတွေ ကန့်ကွက်တဲ့ ကြားထဲက ဒီစီမံကိန်းကို အကောင်အထည်ဖော်ဖို့ ကြိုးစားနေပါတယ်။ ရှမ်းပြည်နယ် တောင်ပိုင်း ပင်လောင်းမြို့နယ်မှာရှိတဲ့ တီကျစ်ကျောက်မီးသွေး စက်ရုံနဲ့ ကျောက်မီးသွေးမိုင်းကိုလည်း အပြီးပိတ်သိမ်းဖို့ MATA အဖွဲ့က ဦးဆောင်ပြီး အင်အားရာနဲ့ချီတဲ့ ဒေသခံတွေက ဆန္ဒပြခဲ့ကြပါတယ်။ ဒီတီကျစ်ကျောက်မီးသွေးစက်ရုံဟာ ၂၀၀၅ ခုနှစ်မှာ စတင်လည်ပတ်ခဲ့ပြီး အကြီးစားပြင်ဆင်မှု အတွက် ၂၀၁၄ ခုနှစ်မှာ ရပ်နားခဲ့ပါတယ်။ ၂၀၁၆ ခုနှစ်မှာ ပြန်လည် လည်ပတ်ဖို့ ကြိုးစားခဲ့ပေမယ့် သဘာဝပတ်ဝန်းကျင် စစ်ဆေးချက်အရ စက်ရုံအနီးက လေထုနဲ့ ရေထုဟာ ကမ္ဘာ့ကျန်းမာရေး အဖွဲ့ WHO က သတ်မှတ်ထားတဲ့ စံသတ်မှတ်ချက်ထက် အာဆင်းနစ်ပါဝင်မှုတွေ ၅ ဆ ကနေ ၂၇ ဆအထိ ကျော်လွန်နေတာကြောင့် ဒေသခံတွေက ကန့်ကွက်ခဲ့ကြတာဖြစ်ပါတယ်။ ကျောက်မီးသွေးကို ဘာကြောင့်ကန့်ကွက်တာလဲ ကျောက်မီးသွေး စွမ်းအင်သုံးတာနဲ့ ပတ်သက်လို့ အရပ်ဖက် မဟာမိတ်အဖွဲ့ MATA အဖွဲ့ ရှမ်းပြည်နယ် အလုပ်အဖွဲ့က ဦးအောင်ကျော်မိုးက "" အဓိကက ကျောက်မီးသွေးကို လက်မခံနိုင်တာက ကျွန်တော်တို့နိုင်ငံမှာ ကျောက်မီးသွေးကို သုံးဖို့ နည်းပညာ အဆင်သင့် မဖြစ်သေးဘူး။ ကျွန်တော်တို့ အစိုးရမှာ ကျောက်မီးသွေးကို ထိန်းချုပ်ဖို့ ပေါ်လစီ အတိအကျ မရှိသေးဘူး။ EIA ပညာရှင်တွေက ကျောက်မီးသွေးနဲ့ ပတ်သက်တဲ့ ကျွမ်းကျင်တဲ့ ပညာရှင်တွေဖြစ်မနေဘူး။ နိုင်ငံတကာမှာ သင်ယူရမှာတွေအများကြီး။ စနစ်ကျတဲ့ ထိန်းချုပ်မှု ဥပဒေတွေ မရှိသေးဘူး"" လို့ ဆိုပါတယ်။ အိန္ဒိယက ကျောက်မီးသွေးဒဏ် ခံနေရသူ အခုတီကျစ်ဒေသဟာ မြန်မာနိုင်ငံမှာ ကျောက်မီးသွေး ထုတ်လုပ်တာနဲ့ ပတ်သက်လို့ သဘာဝပတ်ဝန်းကျင် ထိခိုက်မှုအတွက် စံနမူနာပြစရာ ဒေသလိုဖြစ်နေပါတယ်။ ဒီဒေသတဝိုက်မှာ ကျောက်မီးသွေးမိုင်းနဲ့ စက်ရုံက ပြာတွေကြောင့် သောက်သုံးရေ အဆိပ်သင့်တာတွေ၊ လူတွေ အဆိပ်သင့်တာတွေကို အရပ်ဖက်အဖွဲ့အစည်းတွေရဲ့ လေ့လာတွေ့ရှိချက်အရ သိရှိရတဲ့အတွက် ဒေသခံတွေက ကြောက်ရွံ့ပြီး ကန့်ကွက်နေကြတာ ဖြစ်ပါတယ်။ မြန်မာနိုင်ငံရဲ့ စွမ်းအင်ပြဿနာကို ပြေလည်အောင်ဖြေရှင်းဖို့ ကျောက်မီးသွေးကို ၃၃ ရာခိုင်နှုန်းအထိ အသုံးပြုမှ စွမ်းရည် လိုအပ်ချက်ပြည့်မီမယ်လို့ လွှတ်တော်ထဲမှာ ဆွေးနွေးခဲ့ကြတာတွေ ရှိပါတယ်။ ဒါပေမဲ့လည်း သဘာဝပတ်ဝန်းကျင် ပညာရှင်တွေကတော့ ကျောက်မီးသွေးကနေ စွမ်းအင်ထုတ် သုံးစွဲတာထက် တခြား နည်းတွေဖြစ်တဲ့ နေရောင်ခြည်၊ ရေအားလျှပ်စစ်နဲ့ သဘာဝဓာတ်ငွေ့တွေကို သဘာဝ ပတ်ဝန်းကျင် မထိခိုက်စေအောင် ထုတ်ယူ သုံးစွဲပြီး နိုင်ငံရဲ့ စွမ်းရည် လိုအပ်ချက်ကို ဖြည့်နိုင်မယ်လို့ ထောက်ပြပြောဆိုနေကြပါတယ်။ ဇင်ဘာဘွေက ကျောက်မီးသွေး လုပ်ငန်း"
၂၀၁၉ -၂၀၂၀ ပညာသင်နှစ်အတွက် အဆင့်မြင့် ပညာ တက္ကသိုလ်ဝင် လျှောက်ထားရာမှာ ဝင်ခွင့်ကတ်ပြားတစ်ခုတည်းမှာ တက္ကသိုလ်အားလုံးကိုလျှောက်ထားနိုင်ပြီး သီးခြားတက္ကသိုလ်တွေရော ဆေးပညာရပ် နဲ့နှီးနွယ်တဲ့ တက္ကသိုလ် ၁၅ခုပါ ဝင်ခွင့်ကို ပူးပေါင်းပြီး ရွေးချယ်သွားမှာဖြစ်တယ်လို့ ပညာရေးဝန်ကြီးဌာန တာဝန်ရှိသူတွေက ဘီဘီစီကို ပြောပါတယ်။,သီးခြား လျှောက်ထားနိုင်တဲ့ တက္ကသိုလ်တွေထဲမှာ ရန်ကုန်တက္ကသိုလ်တစ်ခုထဲ လူတွေ့ထပ်မေးမှာဖြစ် တက္ကသိုလ်ဝင်ခွင့် လျှောက်လွှာတွေကို ဇွန် ၂၄ ရက်နေ့ကစပြီး ထုတ်ယူကာ ဇွန် ၂၅ ရက်ကနေ ဇူလိုင် ၂၃ ရက်နေ့အထိ ပြန်လည်ပေးပို့လျှောက်ထားနိုင်ပြီလို့ အဆင့်မြင့် ပညာဦးစီးဌာန ညွှန်ကြားရေးမှူးချုပ် ဒေါက်တာသိန်းဝင်းက ပြောပါတယ်။ ဒီလိုလျှောက်ထားရာမှာ တိုက်ရိုက်ရွေးချယ်ခွင့်ပေးထားတဲ့ တက္ကသိုလ် ၁၄ ခုကို လျှောက်ချင်တဲ့သူတွေ အနေနဲ့ အဲဒီ ကျောင်းတွေမှာ သီးခြားသွားလျှောက်ရမှာဖြစ်ပြီး ကျန်တဲ့တက္ကသိုလ်တွေအတွက်ကတော့ အဆင့်မြင့်ပညာ ဦးစီးဌာနကတဆင့် ပေးပို့လျှောက်ထားနိုင်မှာဖြစ်ပါတယ်။ ' 'မနှစ်ကတော့ သီးခြား တက္ကသိုလ်တွေက လျှောက်လွှာသပ်သပ်နဲ့လျှောက်ရတယ်၊ ဒီနှစ်မှာတော့ တက္ကသိုလ်ဝင်ခွင့်ရွေးချယ်ရေးအဖွဲ့ကထုတ်တဲ့ ကတ်ပြားတစ်ခုတည်းနဲ့ပဲ လျှောက်ရမယ်၊ တက္ကသိုလ်ဝင် ခွင့်အဖွဲ့ က ရွေးချယ်တဲ့ တက္ကသိုလ်တွေရော သီးခြား တက္ကသိုလ်တွေအတွက်ရော အကုန်လုံးကို ကတ်ပြားတစ်ခုတည်းမှာ ဦးစားပေးအလိုက် ဖြည့်ပြီး လျှောက်ရမယ်''လို့ ဒီနှစ် ဝင်ခွင့်လျှောက်ထားရာမှာ ပြောင်းလဲထားတဲ့အပေါ် အဆင့်မြင့် ပညာဦးစီးဌာန ဒုတိယညွှန်ကြားရေးမှူးချုပ် ဒေါ်သန်းသန်းဝင်း က ရှင်းပြပါတယ်။ အခက်အခဲတွေကြားက အိပ်မက်ကို အကောင်အထည်ဖော်သူ ဒီနှစ်မှာ သီးခြားလျှောက်ထားနိုင်တဲ့ တက္ကသိုလ် ၁၄ခုထိရှိလာ မနှစ်ကစတင်ပြီး တက္ကသိုလ် ၁၁ ခုကို တိုက်ရိုက်ရွေးချယ်ခွင့်ပေးလိုက်ပြီးတဲ့နောက်မှာ တက္ကသိုလ် တစ်ခု ထဲကို လျှောက်ထားပြီး ဝင်ခွင့်မရချိန်မှာ ကျောင်းပြောင်းလျှောက်ဖို့ မမီတော့လို့ ကျောင်းဝင်ခွင့်မရသူ တွေလည်းရှိခဲ့ပါတယ်။ ဒါကြောင့်လည်း ဝင်ခွင့်လျှောက်ထားတဲ့ ကျောင်းသားကျောင်းသူတွေအနေနဲ့ဒီနှစ်မှာတော့ ရရှိထားတဲ့ အမှတ်အလိုက် ကိုယ်ကြိုက်နှစ်သက်တဲ့ ဦးစားပေး တက္ကသိုလ် တွေကို ရွေးချယ်တက် ရောက်နိုင် ဖို့အတွက် ဝင်ခွင့်ကတ်ပြား တစ်ခုတည်း မှာပဲ ဦးစားပေး အဆင့်အလိုက် တက္ကသိုလ် တွေကို သေချာဖြည့်ပြီး လျှောက်ထား နိုင်တဲ့ စနစ်ကို ပြောင်းလဲလိုက်တာပါ။ ' ' ရွေးတဲ့အခါကြရင်လည်း သီးခြား ဝင်ခွင့်တက္ကသိုလ် ၁၄ ကျောင်းရယ် ဆေးနဲ့ ဆေးနှီးနွှယ် ၁၅ ကျောင်းရ ယ် သူတို့က စုပြီးတော့ ပူးပေါင်းပြီး ရွေးကြမယ်၊ အစည်းအဝေးခန်းမကြီးထဲမှာ တစ်ခါတည်းပဲ ညှိနှိုင်းပြီး ရွေးကြမှာ၊ ရန်ကုန်တက္ကသိုလ်တစ်ခုပဲ လိုချင်တဲ့ဘာသာရပ် မရတာမျိုးမဖြစ်ရအောင် လူတွေ့ရှိမှာ'' လို့ အဆင့်မြင့် ပညာဦးစီးဌာန ဒုတိယညွှန်ကြားရေးမှူးချုပ် ဒေါ်သန်းသန်းဝင်းက ဒီနှစ်ဝင်ခွင့်ရွေးချယ်မယ့် ပုံစံနဲ့ပတ်သတ်ပြီးတော့လည်းရှင်းပြပါတယ်။ ဒီနှစ်တက္ကသိုလ်ဝင်ခွင့်အတွက် မနှစ်ကထက် ပိုမိုအဆင်ပြေစေဖို့ ပြောင်းလဲထားတာတွေရှိသလို တိုက်ရိုက် လျှောက်ထားနိုင်တဲ့ တက္ကသိုလ်တွေ အနေနဲ့လည်း မြန်မာနိုင်ငံ လေကြောင်းနဲ့ အာကာသ ပညာ တက္ကသိုလ်၊ နည်းပညာတက္ကသိုလ် (ရတနာပုံ ဆိုက်ဘာစီးတီး)နဲ့ ရန်ကုန်ကွန်ပျူတာ တက္ကသိုလ် ၃ ခုကို ထပ်တိုးထားပါတယ်။
အထီးကျန်တသီးတခြားဖြစ်နေတဲ့ နိုင်ငံတခု ဘဝကနေ ကမ္ဘာ့အကြီးဆုံး စီးပွားရေးနိုင်ငံတခု ဖြစ်လာအောင် အပြောင်းအလဲလုပ်ဖို့ တရုတ်နိုင်ငံဟာ နှစ် ၇၀ မကြာခဲ့ပါဘူး။,"တရုတ်ပြည်သူ့သမ္မတနိုင်ငံ တည်ထောင်တဲ့ နှစ်ပတ်လည်ကာလမှာ သူတို့ပြောင်းလဲမှုက မမှန်းဆနိုင်တဲ့ ဓနတွေလည်း ပွားများခံစားလာနိုင်သလို၊ မညီမျှမှုတွေကလည်း နက်နက်ရှိုင်းရှိုင်းဖြစ်လာတာမို့ အဲဒီအကြောင်း တွေကို ပြန်လည်ပြီး ကြည့်ကြရအောင်ပါ။ DBS အကြီးအကဲ တရုတ်စီးပွားရေးပညာရှင် ခရစ် လန်းက ""ကွန်မြူနစ်ပါတီ တရုတ်ကို စပြီးထိန်းချုပ်နိုင်တဲ့အချိန်မှာ တရုတ်ဟာ အရမ်း ဆင်းရဲပါတယ်"" လို့ ပြောပါတယ်။ ""ကုန်သွယ်ဘက် နိုင်ငံတနိုင်ငံမှမရှိဘူး၊ သံတမန်ဆက်ဆံစရာ နိုင်ငံမရှိဘူး၊ ရပ်တည်နိုင်အောင် သူတို့ဘာသာ သူတို့ လုပ်ကြရတာပါ"" တဲ့။ ပြီးခဲ့တဲ့ နှစ် ၄၀ အတွင်းမှာ တရုတ်ဟာ ကုန်သွယ်လမ်းကြောင်းတွေ ပွင့်လာအောင်၊ ရင်းနှီးမြှုပ်နှံမှုတွေ စီးဝင်လာအောင် ထင်ရှားတဲ့ စျေးကွက်စီးပွားရေးဆိုင်ရာ ပြုပြင်ပြောင်းလဲရေးတွေကို တခုပြီးတခု လုပ်ခဲ့တဲ့နောက် သူ့ ပြည်သူ သန်းရာပေါင်းများစွာကို ဆင်းရဲတွင်းကနေ ထုတ်ယူနိုင်ပေးခဲ့ပါတယ်။ ၁၉၅၀ နှစ်တွေမှာ ၂၀ရာစုအတွင်း လူတွေ အကျပ်အတည်းအဆိုက်ဆုံး အထိခိုက်ရဆုံးအဖြစ်တွေကို တရုတ်နိုင်ငံ ကြုံခဲ့ရပါတယ်။ တရုတ်ရဲ့ စိုက်ပျိုးရေးကို အခြေခံတဲ့ စီးပွားရေး ကို မော်စီတုန်းရဲ့ မဟာခုန်ပျံကျော်လွှားရေး အစီအစဉ် Great Leap Forward နဲ့ စက်မှုနိုင်ငံအဖြစ် အလျင်အမြန်ရောက်အောင် ကြိုးစားမှုက လူပေါင်း ၁၀ သန်းကနေ သန်း ၄၀ လောက် ၁၉၅၉ နဲ့ ၁၉၆၁ ကြားမှာ အငတ်ဘေးဆိုက်ပြီး သေကြေ ခဲ့ရပါတယ်။ အဲဒါရဲ့နောက် ၁၉၆၀ နှစ်တွေမှာ ဖြစ်ခဲ့တဲ့ မော်က သူ့ယှဉ်ပြိုင်ဖက်တွေကို ဖယ်ချရှင်းလင်းတဲ့ ယဉ်ကျေးမှုတော်လှန်ရေး Cultural Revolution ကြောင့် စီးပွားရေးထိခိုက်တာတွေ အပြင် တရုတ်လူမှုအဖွဲ့အစည်းရဲ့ စည်းနှောင်မှုတွေကိုလည်း ပျက်သုန်းစေခဲ့ပြန်ပါတယ်။ ကမ္ဘာ့ရဲ့အလုပ်ရုံ မော် သေဆုံးတဲ့ ၁၉၇၆ ခုနှစ် နောက်ပိုင်းမှာတော့၊ တိန်ရှောင့်ဖိန်ရဲ့ စီးပွားရေးပြောင်းလဲမှုတွေ စခဲ့ပါတယ်။ လယ်သမားတွေက သူတို့ပိုင်လယ်ကွက်တွေမှာ စိုက်ပျိုးခွင့်ရလာသလို၊ လူနေမှုအဆင့်တွေမြင့်တက်လာတယ်၊ အစာရေစာ ပြတ်လပ်တာတွေလည်း လျော့ကျလာပါတော့တယ်။ အမေရိကန်နဲ့ တရုတ်အကြား သံတမန်ဆက်ဆံရေး ၁၉၇၉ ခုနှစ်မှာ ပြန်ထူထောင်လာခဲ့သလို နိုင်ငံခြား ရင်းနှီးမြှုပ်နှံမှုတွေအတွက် တံခါးဖွင့်ပေးခဲ့တယ်။ အကျိုးဆက်အားဖြင့် စျေးပေါတဲ့လုပ်အားနဲ့ ငှားရမ်းတဲ့ ကုန်ကျ စရိတ်နည်းတာကို လိုချင်ကြတဲ့အတွက် ပြည်တွင်းကို ငွေတွေစီးဝင်လာခဲ့ပါတယ်။ ""၁၉၇၀နှစ်တွေ အကုန်ပိုင်းကစပြီး သမိုင်းတခုလုံးမှာ ဘယ်တုန်းကမှ မတွေ့ရဖူးတဲ့ စီးပွားရေးတိုးတက်မှု အကောင်းဆုံးအခြေအနေကို မြင်ခဲ့ကြရပါတယ်"" လို့ စတန်းဒတ် ချာတာ ဘဏ်က စီးပွားရေးပညာရှင်အကြီးအကဲ ဒေးဗစ် မန်းက ပြောပါတယ်။ ၁၉၉၀နှစ်တွေ တလျောက်လုံး တရုတ်က အလျင်အမြန်တိုးတက်ခဲ့ပြီး ကမ္ဘာ့ကုန်သွယ်ရေးအဖွဲ့ကို ဝင်နိုင်တဲ့ ၂၀၀၁ မှာ ပိုအဆင့်တက်လာပါတယ်။ တခြားကုန်သွယ်ဘက်နိုင်ငံတွေက ကုန်သွယ်ရေးအတားအဆီးတွေ လျှော့ချတာ၊ တင်သွင်းခွန်တွေ လျှော့ချပေးတဲ့အခြေအနေတွေကြောင့် တရုတ်ကုန်ပစ္စည်းတွေက ကမ္ဘာတလွှားမှာပါ။ မစ္စတာမန်း က ""တရုတ်ဟာ ကမ္ဘာ့ရဲ့အလုပ်ရုံဖြစ်လာတယ်"" လို့ဆိုပါတယ်။ London School of Economics က ကိန်းဂဏန်းတွေအရ ၁၉၇၈ မှာ တရုတ်ရဲ့ တင်ပို့ကုန် က အမေရိကန် ဒေါ်လာ ၁၀ ဘီလီယံ တန်ဖိုးပမာဏပဲ ရှိပြီး ကမ္ဘာ့ကုန်သွယ်ရေးမှာ ၁ ရာခိုင်နှုန်းသာ ရှိခဲ့ရာကနေ၊ ၁၉၈၅ မှာ တရုတ်ရဲ့ တင်ပို့မှု ပမာဏက ဒေါ်လာ ၂၅ ဘီလီယံ ဖြစ်လာပါပြီ၊ ကမ္ဘာမှာ တင်ပို့မှုအမြင့်ဆုံးနိုင်ငံလည်းဖြစ်လာပါတယ်။ ဆင်းရဲသူအရေအတွက် ထိုးကျဆင်း စီးပွားရေးပြုပြင်ပြောင်းလဲရေးတွေက တရုတ်ပြည်သူ သန်းရာပေါင်းများစွာရဲ့ ဘဝအခြေအနေကို တိုးတက်စေခဲ့ပါတယ်။ တရုတ်နိုင်ငံဟာ လူပေါင်း သန်း ၈၅၀ ကျော်ကို ဆင်းရဲတွင်းက ဆွဲထုတ်နိုင်ခဲ့တယ်၊ ၂၀၂၀ ကျရင် တရုတ်ဟာ ဆင်းရဲသူ ကင်းစင်အောင်လုပ်နိုင်မယ်လို့ ကမ္ဘာ့ဘဏ်က ပြောပါတယ်။ တချိန်တည်းမှာပဲ ပညာတတ်မြောက်မှုနှုန်းက ထိုးတက်လာခဲ့ပါတယ်။ စတန်းဒတ် ချာတာဘဏ် က ၂၀၃၀ ဆိုရင် တရုတ်အလုပ်သမား ၂၇ ရာခိုင်နှုန်းလောက်က တက္ကသိုလ်ပညာရေးရထားသူတွေ ဖြစ်မယ်လို့ မှန်းဆနေပြီး ဒါဟာ ဂျာမနီက ဒီနေ့ကာလ အခြေအနေနဲ့တူပါတယ်။ မမျှတမှု ကြီးမားလာ စီးပွားရေး အောင်မြင်မှုအသီးအပွင့်တွေက တရုတ်ပြည်သူ သန်းပေါင်း ၁၃၀၀ ဆီကို မျှမျှတတ ပျံ့နှံ့ရောက်ရှိသွားတာ ဒီနေ့အထိမရှိသေးပါဘူး။ အလွန်အကျွံချမ်းသာလာသူတွေ၊ လူလတ်တန်းစား များလာတာတွေနဲ့အတူ တောနယ်ပိုင်းမှာ ဆင်းရဲနေတာတွေလည်းရှိနေပါတယ်၊ အတတ်ပညာပိုင်းကျွမ်းကျင်မှုနည်းတဲ့ အလုပ်သမားတွေ၊ အသက်ကြီးနေပေမဲ့ အလုပ်လုပ်နေရဆဲလူတွေ အများကြီးပါ၊ ဆင်းရဲချမ်းသာ ကွာဟလွန်းတာက ပိုနက်ရှိုင်းလာသလို၊ တောနဲ့ မြို့ကွာခြားမှုတွေကလည်း များများလာနေပါတယ်။ တဦးချင်းဝင်ငွေက ဖွံ့ဖြိုးဆဲနိုင်ငံတွေလိုပဲဖြစ်နေတယ်၊ ခေတ်မီ ဖွံ့ဖြိုးပြီးနိုင်ငံတွေက ပုံမှန်တဦးချင်းဝင်ငွေရဲ့ လေးပုံတပုံ လောက်ပဲရှိနေသေးတယ်လို့လည်း ကမ္ဘာ့ဘဏ်က ဆိုပါတယ်။ ပျမ်းမျှတဦးချင်းဝင်ငွေက တရုတ်မှာ ဒေါ်လာ ၁၀၀၀၀ လောက်သာရှိပြီး၊ အမေရိကန်မှာ ဒေါ်လာ ၆၂၀၀၀ ခန့်ရှိပါတယ်။ တိုးတက်မှုနှုန်း နှေးလာ အခုအချိန်မှာ တရုတ်က စီးပွားရေးတိုးတက်နှုန်းကို သိပ်မြန်မြန်မသွားစေတော့ပါဘူး။ တင်ပို့တာကို မှီခိုတဲ့စီးပွားရေးပုံစံကနေ ပြည်တွင်းစားသုံးမှုကို အလေးထားတဲ့ စီးပွားရေးပုံစံကို တရုတ်ကတွန်းလာတာ နှစ်အတော်ရှိလာပါပြီ၊ တချိန်တည်းမှာပဲ သူ့ရဲ့ကုန်တွေကို ကမ္ဘာက ဝယ်လိုအားလျော့လာသလို၊ အမေရိကန်နဲ့ လည်း ကုန်သွယ်ရေးစစ်ပွဲဖြစ်လာတာ ကြာလာပါပြီ။ နိုင်ငံမှာ အသက်ကြီးတဲ့လူတွေများလာတဲ့အရေးကလည်း သူ့စီးပွားရေးကို သက်ရောက်လာပါတယ်။ အခုနှုန်းနဲ့တောင် တရုတ်စီးပွားရေးတိုးတက်နှုန်းက ၅ ရာခိုင်နှုန်းကနေ ၆ ရာခိုင်နှုန်းကြားရှိနေပါသေးတယ်၊ တရုတ်ဟာ ကမ္ဘာ့စီးပွားရေး တိုးတက်မှုအတွက် အားအကောင်းဆုံး အင်ဂျင်အဖြစ်ရှိနေပါသေးတယ်။ ""ဒီနှုန်းနဲ့ဆိုရင် ကမ္ဘာ့စီးပွားရေး တိုးတက်မှု ၃၅ ရာခိုင်နှုန်းကို တရုတ်စီးပွားရေးက လုပ်ပေးနေတာဖြစ်ပြီး၊ ဒီပမာဏဟာ အမေရိကန်ထက် ၃ ဆ လောက် တရုတ်က ကမ္ဘာ့စီးပွားရေးတိုးတက်မှုမှာ ပိုအရေးပါနေပါတယ်"" လို့ စီးပွားရေးပညာရှင် မစ္စတာမန်း က ဆိုပါတယ်။ နောက်ဖြစ်လာမယ့် စီးပွားရေးနယ်သစ် တရုတ်က ကမ္ဘာ့စီးပွားရေး တိုးတက်ဖွံ့ဖြိုးမှုအတွက် နောက်ထပ် နယ်သစ်တခုကို ထုဆစ်နေပါပြီ၊ ရပ်ဝန်းတခု လမ်းတကြောင်း အစီအစဉ်အရ ကမ္ဘာအနှံ့မှာ အခြေခံအဆောက်ဦတွေကို အကြီးအကျယ်ရင်းနှီးမြှုပ်နှံ နေပါတယ်။ ခေတ်သစ် ပိုးလမ်းမကြီးလို့ တင်စားခေါ်နေတဲ့ ဒီစီမံကိန်းကြီးဟာ ကမ္ဘာ့လူဦးရေ တဝက်လောက်ကို ဆက်သွယ်မယ်၊ ကမ္ဘာတဝန်း ကုန်သွယ်ရေးနဲ့ ရင်းနှီးမြှုပ်နှံမှုတွေ ယှက်နွယ်မယ်၊ တကမ္ဘာလုံး ဂျီဒီပီ ရဲ့ ငါးပုံ တပုံအထိ ကြီးအောင် ပေါင်းစုစေမယ့် စီးပွားရေးအထိ ရည်မှန်းချက်ကို ချနေပါတယ်။"
ဗြိတိန် ဝန်ကြီးချုပ် ထရီဆာမေက ဒုတိယအကြိမ် တင်သွင်းခဲ့တဲ့ ဥရောပ သမဂ္ဂ (EU) ကနေ နုတ်ထွက်ရေး သဘောတူညီချက်ကို ဗြိတိန်လွှတ်တော်က ထပ်မံ ပယ်ချခဲ့ပြီးနောက်ပိုင်းမှာ မတ်လ ၂၉ ရက် ရက်ကျရင် သဘောတူညီမှု မပါဘဲ ဗြိတိန် အနေနဲ့ အီးယူကနေ နုတ်ထွက်တာကို ခွင့်ပြု၊ မပြုကို ပါလီမန် အမတ်တွေက မဲခွဲ ဆုံးဖြတ်ကြဖို့ ရှိပါတယ်။,"Theresa May and Jeremy Corbyn address MPs after her Brexit deal is voted down again မတ်လ ၁၂ ရက် (အင်္ဂါနေ့) ညပိုင်းက ဗြိတိန်ပါလီမန်မှာ ဝန်ကြီးချုပ် မေ တင်သွင်းခဲ့တဲ့ သဘောတူညီချက်ဟာ ထောက်ခံမဲ ၂၄၂ မဲ၊ ဆန့်ကျင်မဲ ၃၉၁ မဲနဲ့ ရှုံးနိမ့်ခဲ့တာပါ။ မတ်လ ၁၃ ရက် (ဗုဒ္ဓဟူးနေ့) မှာတော့ သဘာတူညီမှု မပါဘဲ အီးယူကနေ နုတ်ထွက်နိုင်ခြေ အတွက် ဆွေးနွေး ကြမှာ ဖြစ်ပြီး အိုင်ယာလန် နယ်နိမိတ် သတ်မှတ်မှု အဆိုပြုချက်နဲ့ စီးပွားရေးလုပ်ငန်း တွေ အပေါ် သွင်းကုန်ခွန် သတ်မှတ်မှုနဲ့ ပတ်သက်ပြီး လမ်းညွန်ချက်တွေကို အစိုးရက ထုတ်ပြန်ဖို့ ရှိပါတယ်။ အစိုးရအဖွဲ့ အစည်းအဝေးကို ဗုဒ္ဓဟူးနေ့ မနက်ပိုင်းမှာ စတင်နေပါတယ်။ ဝန်ကြီးချုပ် မေ တင်သွင်းခဲ့တဲ့ သဘောတူညီချက် ဒုတိယအကြိမ် ရှုံးနိမ့်ခဲ့တဲ့ အတွက် သဘောမတူညီမှု မပါဘဲ နုတ်ထွက်ရေး အစီအစဉ်တွေက ပိုပြီး အရေးကြီးလာပြီလို့ ဥရောပ သမဂ္ဂ (အီးယူ) က ပြောပါတယ်။ ပြီးခဲ့တဲ့ ဇန်နဝါရီလတုန်းက ဝန်ကြီးချုပ်မေ တင်သွင်းတဲ့ သဘောတူညီချက်ကို ဗြိတိန် လွှတ်တော်က ပထမအကြိမ် ပယ်ချခံခဲ့ရလို့ မစ္စမေက အီးယူနဲ့ ထပ်ညှိနှိုင်းပြီး သဘောတူညီချက် အသစ်ကို ပြင်ဆင် တင်ပြခဲ့ပေမယ့် ထပ်မံ ပယ်ချခံခဲ့ရတာပါ။ အခုလို လွှတ်တော်မှာ ဒုတိယအကြိမ် ၁၄၉ မဲ ကွာခြားချက်နဲ့ ရှုံးနိမ့်သွားခဲ့တာ အပေါ် စိုးရိမ်ကြောင်း အီးယူ ခေါင်းဆောင် အများအပြားက ထုတ်ဖော် ပြောဆိုခဲ့ကြပါတယ်။ မဲရလဒ်နဲ့ ပတ်သက်ပြီး စိတ်မကောင်းဖြစ်မိကြောင်း ဝန်ကြီးချုပ် မေကလည်း ပါလီမန် မှာ ပြောခဲ့ပါတယ်။ ဗြိတိန်အနေနဲ့ ဥရောပ သမဂ္ဂ ကနေ သဘောတူညီချက်နဲ့ စနစ်တကျ နုတ်ထွက်နိုင်တာကသာ အကောင်းဆုံး ရလဒ် ဖြစ်မယ်လို့ သူ့အနေနဲ့ ဆက်လက် ယုံကြည်နေပြီး အခု အီးယူ နဲ့ ညှိနှိုင်းထားတဲ့ သဘောတူညီချက်က အကောင်းဆုံး သဘောတူ ညီချက် တစ်ခု ဖြစ်ကြောင်း မစ္စမေက ဆိုပါတယ်။ ဗြိတိသျှ ဝန်ကြီးချုပ်နဲ့ ဘရိတ်စစ် အနာဂတ် ဗြိတိန် အနေနဲ့ သဘောတူညီမှု မယူဘဲ အီးယူကနေ နုတ်ထွက်မလား ဆိုတာကိုတော့ ဗုဒ္ဓဟူးနေ့ မှာ လွှတ်တော်က မဲခွဲ ဆုံးဖြတ်ကြမှာပါ။ တကယ်လို့ ဒါကိုလည်း ငြင်းပယ်ခံရရင် လာမယ့် ကြာသပတေး နေ့မှာ ဘရက်ဇစ် (Brexit) လို့ အတို ကောက် ခေါ်တဲ့ ဗြိတိန် အီးယူကနေ နုတ်ထွက်ရေး အစီအစဉ်ကို ယာယီ ရွှေ့ဆိုင်းနိုင်ဖို့ စီစဉ်ရမှာပါ။ ဒီလို ရွှေ့ဆိုင်းနိုင်ဖို့က ဥပဒေ အရ တရားဝင် နုတ်ထွက်ရေး လုပ်ငန်းစဉ်မှာ အဓိက ကျတဲ့ အီးယူကို စတင် ဖွဲ့စည်းခဲ့တဲ့ လစ္စဘွန်း သဘောတူ စာချုပ်ထဲမှာ ပါတဲ့ အပိုဒ်ခွဲ ၅၀ ကို ထပ်မံသက်တမ်းတိုးဖို့ လိုပါမယ်။ နုတ်ထွက်မယ့် ရက်ကို ရွှေ့ဆိုင်းဖို့က ""ယုံကြည်လက်ခံနိုင်တဲ့ အကျိုးအကြောင်း တင်ပြချက်"" ဖြစ်ဖို့ လိုတယ်လို့ အီးယူဘက်က ပြောထားပါတယ်။ ဗြိတိန် အနေနဲ့ အီးယူကနေ နုတ်ထွက်ရမယ့် နေ့ဟာ တရားဝင် အကြောင်းကြား ပြီးချိန်ကနေ နှစ်နှစ် ဖြစ်တဲ့ အတွက် လာမယ့် မတ်လ ၂၉ ရက် ယူကေ အချိန် ည ၁၁ နာရီ ဖြစ်ပါတယ်။ ဒါကို ရက်ထပ်တိုးချင်ရင်တော့ အီးယူ အဖွဲ့ဝင် ၂၈ နိုင်ငံ စလုံးရဲ့ သဘောတူညီမှုကို ရရှိဖို့ လိုပါတယ်။ နုတ်ထွက်ပြီးတဲ့နောက် ဥရောပရေးရာ အပါအဝင် အပြောင်းအလဲ လုပ်ဆောင်စရာတွေ လုပ်နိုင်ဖို့ ကြားကာလ ကိုတော့ ၂ဝ၂ဝ ပြည့်နှစ် ဒီဇင်ဘာ အထိ သတ်မှတ်ထားပါတယ်။ ဘရက်ဇစ် သဘောတူညီချက်သစ်ကို မဲခွဲမယ်"
မြန်မာပြည်က ကာကွယ်ရေး ဦးစီးချုပ် အပါအဝင် ထင်ရှားတဲ့တပ်မတော် ခေါင်းဆောင် တချို့ရဲ့ ဖေ့စ်ဘုတ်တွေ သုံးလို့ မရတော့ပါဘူး။,မြန်မာပြည်မှာ လူသုံးအများဆုံး လူမှုဝက်ဆိုက် ဖေ့စ်ဘုတ် ရိုဟင်ဂျာနဲ့ တခြား လူနည်းစု တွေ အပေါ် လူမျိုးတုံး သတ်ဖြတ်မှုနဲ့ တပ်မတော် ခေါင်းဆောင်တွေကို စစ်ဆေး အရေးယူဖို့ တောင်းဆိုတဲ့ ကုလသမဂ္ဂ အစီရင်ခံစာ ထွက်ပေါ်လာပြီးနောက် ဖေ့စ်ဘုတ်က သူတို့ရဲ့ စာမျက်နှာတွေကို ဖယ်ရှားလိုက်တာပါ။ ဒါဟာ ကမ္ဘာပေါ်မှာ တပ် ခေါင်းဆောင်၊ နိုင်ငံရေး ခေါင်းဆောင် တယောက်ရဲ့ စာမျက်နှာကို ဖေ့စ်ဘုတ်က ပထမဆုံး အကြိမ် ပိတ်ပင်လိုက်တာလည်း ဖြစ်ပါတယ်။ ဖေ့စ်ဘုတ်က မြန်မာနဲ့ ပတ်သက်ပြီး ပိတ်သိမ်းလိုက်တဲ့ စာမျက်နှာ ၅၂ ခုနဲ့ အကောင့် ၁၈ ခု ရှိပါတယ်။ ဒီထဲမှာ အင်စတာဂရမ် ခေါ် ပုံတင်တဲ့ အကောင့် တခုပါပါတယ်။ ဒီစာမျက်နှာတွေကို လိုက်လံ ဖတ်ရှုနေသူ ၁၂ သန်းလောက် ရှိတယ် လို့လည်း သိရပါတယ်။ မြန်မာ နိုင်ငံမှာ လူသုံးအများဆုံး လူမှု ဝက်ဆိုက် ဖြစ်တဲ့ ဖေ့စ်ဘုတ်ကို သုံးစွဲသူ ၁၈ သန်းကျော် ရှိပါတယ်။ မြန်မာပြည်က အင်တာနက် သုံးစွဲသူ အများစု အတွက် ဖေ့စ်ဘုတ်သည်သာ အင်တာနက် လုံးလုံး ဖြစ်နေပြီး ဒီနေရာကနေ အမုန်းစကားတွေ ဖြန့်ဖို့ အကောင်းဆုံး မီဒီယာ ဖြစ်နေတယ် လို့ ကုလသမဂ္ဂ အစီရင်ခံစာမှာ ဖော်ပြပါတယ်။ အပြင်းထန်ဆုံး ကုလ အစီရင်ခံစာ ကုလသမဂ္ဂရဲ့ ဒီတခါ အစီရင်ခံစာမှာ စစ်တပ်ရဲ့ ရိုဟင်ဂျာ စစ်ဆင်ရေးတွေနဲ့ ပတ်သက်ပြီး အပြင်းထန်ဆုံး ပြစ်တင် ရှုတ်ချတဲ့ စာသားတွေ ပါပါတယ်။ မနှစ်က အာဆာ အဖွဲ့ တိုက်ခိုက်မှု အပြီး အစိုးရတပ်ရဲ့ နှိမ်နင်းမှုကြောင့် လူထောင်ချီ သေဆုံးပြီး ဘင်္ဂလားဒေ့ရှ်ကို ရိုဟင်ဂျာ ၇ သိန်းကျော် ထွက်ပြေးခဲ့ရပါတယ်။ ဗိုလ်ချုပ်မှူးကြီး မင်းအောင်လှိုင် အပါအဝင် ထိပ်တန်း စစ်ခေါင်းဆောင် ၆ ယောက်ကို လူမျိုးတုံး သတ်ဖြတ်မှုနဲ့ စုံစမ်းသင့်တယ်၊ ဒီကိစ္စကို နိုင်ငံတကာ ခုံရုံးတင်ပြသင့်တယ် ဆိုပြီး ဒီအစီရင်ခံစာက ဖော်ပြပါတယ်။ ဒီ နောက်ဆုံးတိုက်ခိုက်မှုတွေ မဖြစ်ခင် ကတည်းက စုံစမ်းရေးတွေ စနေတာ ဖြစ်ပြီး ရိုဟင်ဂျာတွေ ဆယ်စုနှစ်တွေနဲ့ချီပြီး ဒုက္ခရောက်နေခဲ့ကြတာ လို့လည်း ဆိုပါတယ်။ ရိုဟင်ဂျာကို ဘာကြောင့်မုန်း ရိုဟင်ဂျာ မွတ်ဆလင်တွေကို မြန်မာ အစိုးရက ဘင်္ဂလားဒေ့ရှ်က တရားမဝင် ဝင်လာတဲ့ သူတွေ ဆိုပြီး နိုင်ငံသား ပေးဖို့ ငြင်းဆန်ခဲ့ကြပါတယ်။ ဒုက္ခသည် စခန်းရောက် ရိုဟင်ဂျာကလေးငယ် ရိုဟင်ဂျာ ဆိုတဲ့ အသုံးအနှုန်းကိုက မြန်မာပြည်မှာ အငြင်းပွားစရာ ဖြစ်လို့ လူအများအပြားက သုံးဖို့ လက်ရှောင်ပြီး ဘင်္ဂါလီလို့ပဲ ခေါ်ကြပါတယ်။ ဒီလို ခေါ်လိုက်တဲ့အတွက် သူတို့ကို ဘင်္ဂလားဒေ့ရှ်က လာတဲ့သူတွေ ဆိုတဲ့ အမြင်ကို ပိုကြီးလာစေပါတယ်။ အစိုးရနဲ့ စစ်တပ်ရဲ့ ဆောင်ရွက်ချက်ကြောင့် ရိုဟင်ဂျာတွေကို မွေးစကနေ သေတဲ့အထိ ဆိုးရွားတဲ့ စနစ်တကျ ဖိနှိပ်မှုတွေ ကြုံနေရတယ်လို့လည်း ကုလသမဂ္ဂ အစီရင်ခံစာမှာ ပါရှိပါတယ်။ အစိုးရ သတင်းစာ ကိုယ်တိုင်နှိုက်က သူတို့ကို အလှေးအမွှားတွေလို့ သုံးနှုန်း ခေါ်ဆိုပါတယ်။ ရိုဟင်ဂျာ တွေကြောင့် မြန်မာပြည် မွတ်ဆလင် တိုင်းပြည် ဖြစ်သွားလိမ့်မယ် ဆိုတဲ့ ကြောက်ရွံ့မှုကိုလည်း ဗုဒ္ဓဘာသာ မျိုးချစ် အုပ်စုတွေက သွတ်သွင်းနေကြတာပါ။ အင်တာနက်မှာ ရိုဟင်ဂျာအကြောင်း ဘာတွေပြော မနှစ်က ဖေ့စ်ဘုတ်မှာ ရိုဟင်ဂျာနဲ့ မွတ်ဆလင် တွေကို တိုက်ခိုက်တဲ့ ပို့စ်၊ မှတ်ချက်နဲ့ ရုပ်ပုံ တထောင်ကျော် တွေ့ရတယ်လို့ ရိုက်တာ သတင်းတပုဒ်က ဖော်ပြပါတယ်။ ဒီမှတ်ချက်တွေမှာ ရိုဟင်ဂျာတွေကို ခွေးတွေ၊ လောက်တွေ၊ မုဒိမ်းသမားတွေလို့ ရေးသလို ဝက်စာ ကျွေးရမယ်လို့ ရေးတာတွေ ရှိတယ် လို့လည်း ဆိုပါတယ်။ တချို့ကတော့ အစ္စလာမ် ဘာသာကို တိုက်ရိုက် တိုက်ခိုက် ရှုတ်ချပြီး မွတ်ဆလင် အားလုံးကို မျိုးဖြုတ်ပစ်ဖို့ တောင်းဆိုတဲ့ မြန်မာ ဖေ့စ်ဘုတ် စာမျက်နှာကို ရှိတယ်လို့ သိရပါတယ်။ ဘီဘီစီ ဖေ့စ်ဘုတ်တွေမှာ တင်တဲ့ ရိုဟင်ဂျာ အကြောင်း ပို့စ်တွေမှာလည်း အလားတူ တိုက်ခိုက်မှုတွေ တွေ့ရပါတယ်။ ကုလသမဂ္ဂရဲ့ နောက်ဆုံး အစီရင်ခံစာအကြောင်း သတင်းအောက်မှာ ရိုဟင်ဂျာတွေကို ပြစ်တင် ရှုတ်ချတဲ့ မှတ်ချက်တွေ အများကြီး ဝင်ရေးကြပါတယ်။ ရိုဟင်ဂျာဆိုတာ ဘင်္ဂါလီပဲ၊ ကျူးကျော်သူတွေလို့ ရေးသူ ရှိသလို ဘင်္ဂါလီစာစား၊ ဘင်္ဂါလီ စကားပြောပြီး ဘင်္ဂါလီလို ဝတ်တဲ့သူတွေ၊ နောက်ဆုံး တယောက်မှ မကျန်အောင် ဘင်္ဂလားဒေ့ရှ်ကို မောင်းထုတ်ပစ်သင့်တယ်လို့ ရေးတာကိုလည်း တွေ့ရပါတယ်။ ကာချုပ် ဘာတွေ လုပ်ခဲ့သလဲ မြန်မာပြည်မှာ သြဇာကြီးတဲ့ ဗိုလ်ချုပ်မှူးကြီး ဗိုလ်ချုပ်မှူးကြီး မင်းအောင်လှိုင်မှာ ဖေ့စ်ဘုတ် စာမျက်နှာ နှစ်ခု ရှိပါတယ်။ တခုမှာ စောင့်ကြည့်အားပေးနေသူ ၁ သန်း ၃ သိန်းကျော် ရှိပြီး နောက်တခုမှာက ၃ သန်းနီးပါး လောက် ရှိတယ်လို့ သိရပါတယ်။ ဒါကြောင့် သူ့ရဲ့ အင်တာနက် သြဇာက တော်တော်ကြီးတယ် ဆိုနိုင်ပါတယ်။ ဖေ့စ်ဘုတ် ပို့စ်တခုမှာ သူက ရိုဟင်ဂျာတွေကို ဘင်္ဂါလီ လို့ သုံးနှုန်း ခေါ်ဆိုခဲ့ပါတယ်။ ရိုဟင်ဂျာ ဆိုတာ လုပ်ကြံ ဖန်တီးထားတဲ့ စကားလုံး လို့လည်း သူက ဆိုပါတယ်။ သူ့စာမျက်နှာရော တခြား အပိတ်ခံရတဲ့ သူတွေရဲ့ စာမျက်နှာ တွေကပါ လူမျိုးရေး ဘာသာရေး တင်းမာမှုတွေကို လှုံ့ဆော်ခဲ့တယ် လို့လည်း ဖေ့စ်ဘုတ်က ထုတ်ပြန်ပါတယ်။ ဗိုလ်ချုပ်မှူးကြီးရဲ့ ဖေ့စ်ဘုတ် အစိုးရ ပြောခွင့်ရ ဦးဇော်ဌေးကတော့ ဒီလို အကောင့် ပိတ်တာတွေနဲ့ ပတ်သက်ပြီး သူတို့ အစိုးရကို ဘာမှ မတိုင်ပင်ဘူးလို့ ဆိုပါတယ်။ ဒါနဲ့ ပတ်သက်ပြီး အကောင့်တွေ ပြန်ရအောင် ဖေ့စ်ဘုတ်နဲ့ ဆွေးနွေးနေတယ် လို့လည်း သူက ဆိုပါတယ်။ ဖေ့စ်ဘုတ် ဘာတွေ လုပ်သလဲ အခုထိတော့ ဘာမှ မလုပ်သေးပါဘူး။ နောက် ဒီပြဿနာကလည်း အသစ် မဟုတ်ပါဘူး။ ၂ဝ၁၄ ကတည်းက မြန်မာပြည်မှာ အမုန်းတရားတွေ ဖြန့်ဖြူးနေတာနဲ့ ပတ်သက်ပြီး ဖေ့စ်ဘုတ်ရဲ့ အခန်းကဏ္ဍကို သတိပေးသူတွေ ရှိခဲ့ပါတယ်။ မတ်လ တုန်းကလည်း မြန်မာပြည်မှာ ဖေ့စ်ဘုတ်က သူရဲသဘက် ဖြစ်နေပြီလို့ ကုလသမဂ္ဂ အရာရှိတယောက်က ပြောဆိုခဲ့ပါတယ်။ အမုန်းတရားကို နှိမ်နင်းရာမှာ ဖေ့စ်ဘုတ်က နှေးကွေးပြီး အစွမ်းမရှိ ဖြစ်နေတယ် လို့လည်း အဲဒီအစီရင်ခံစာက ဖော်ပြပါတယ်။ ဖေ့စ်ဘုတ် ပို့စ်တွေ သတင်းစကားတွေကြောင့် အပြင်မှာ ဖြစ်နေတဲ့ ခွဲခြားဆက်ဆံမှုတွေနဲ့ တိုက်ခိုက်မှုတွေ ဘယ်လောက် ရှိတယ် ဆိုတာ သေချာ လွတ်လပ်စွာ စုံစမ်းရမယ် လို့လည်း ဆိုပါတယ်။ အရေးယူဖို့ နှေးကွေးတဲ့အကြောင်းကိုတော့ ဖေ့စ်ဘုတ်က သဘောတူပါတယ်။ ဒါပေမဲ့ အမုန်းစကားကို သတ်မှတ်တဲ့ နည်းပညာ အဆင့်မြှင့်ဖို့၊ သတင်းပို့ တိုင်ကြားတဲ့ နည်းပညာ တိုးတက်ဖို့နဲ့ ကြည့်ရှု စစ်ဆေးမယ့် လူပုဂ္ဂိုလ်တွေ ပိုခန့်ထားဖို့ လုပ်နေတယ် လို့လည်း ဆိုပါတယ်။ ဖေ့စ်ဘုတ်ကို ဗဟုသုတ ဟင်းလေးအိုးကြီးလို မှီခို အားထားသူ အရေအတွက်ဟာ တခြား နိုင်ငံ အားလုံးထက် မြန်မာပြည်မှာ ပိုများတယ်လို့လည်း ဖေ့စ်ဘုတ်ကုမ္ပဏီဘက်က ဝန်ခံ ပြောဆိုခဲ့ပါတယ်။
ယူကရိန်း နိုင်ငံက ရုရှား လေယာဉ် အားလုံးကို သူ့လေပိုင်နက်ထဲ ဝင်ထွက်ခွင့် ပိတ်ပင်လိုက်ပြီး ရုရှား ဆီက ဓာတ်ငွေ့လည်း ဝယ်မှာ မဟုတ်တော့ဘူးလို့ သိရပါတယ်။,ရုရှား လေယာဉ် အားလုံးကို ပိတ်ပင်လိုက်တယ်လို့ ယူကရိန်း ဝန်ကြီးချုပ် ပြော။ ရုရှားက ခွဲထုတ်ခဲ့တဲ့ ယူကရိန်း နယ်ဟောင်း ခရိုင်းမီးယား ဒေသမှာ လျှပ်စစ်မီး ပြတ်တောက်ခဲ့မှုအတွက် နှစ်နိုင်ငံကြား တင်းမာမှုတွေ မြင့်တက်ခဲ့ပြီးနောက် အခုကိစ္စ ပေါ်ပေါက်လာတာ ဖြစ်ပါတယ်။ အခု သီတင်းပတ် အကုန်က ခရိုင်းမီးယား ဒေသမှာ လျှပ်စစ်ဓာတ်အား ပြတ်တောက် စေခဲ့တဲ့ ပေါက်ကွဲမှုတွေ အတွက် မော်စကိုက ယူကရိန်း အစိုးရကို အပြစ်တင် ခဲ့ပါတယ်။ ယူကရိန်း အစိုးရကတော့ အမျိုးသားရေး ဝါဒီတွေနဲ့ တာတာ ခွဲထွက်ရေး သမားတွေရဲ့ လက်ချက်လို့ ပြောပါတယ်။ ရုရှား စွမ်းအင် ကုမ္ပဏီကြီး ဂက်ဇ်ပရွမ် Gazprom က ယူကရိန်းဘက်က ဓာတ်ငွေ့ဖိုး ကြိုတင် ပေးချေမှုတွေ မရှိတော့တဲ့အတွက် ဓာတ်ငွေ့ ပေးပို့မှုတွေကို ရပ်ပစ် လိုက်တယ်လို့ ဆိုပါတယ်။ တနင်္လာနေ့ကတော့ ယူကရိန်းက ခရိုင်းမီးယား နယ်နဲ့ ကုန်သွယ်မှုတွေကို ရပ်ဆိုင်း ခဲ့ပါတယ်။ ယူကရိန်းနဲ့ အီးယူ တို့အကြား သဘောတူထားတဲ့ လွတ်လပ်တဲ့ ကုန်သွယ်ရေး သဘောတူညီချက် စတင် အသက်ဝင်မယ့် ဇန်နဝါရီ လက စပြီး ရုရှားက ယူကရိန်း ထုတ်ကုန်တွေကို ပိတ်ပစ်မယ်လို့ ခြိမ်းခြောက် နေချိန်မှာ ယူကရိန်းက ခရိုင်းမီးယားနဲ့ ကုန်သွယ်မှုကို ရပ်ဆိုင်းခဲ့တာ ဖြစ်ပါတယ်။
လီကျန်ရှန်းက တရုတ်ယဥ်ကျေးမှုတော်လှန်ရေးကာလတုန်းက ဖြစ်ပျက်ခဲ့တာတွေကို အသက်အန္တရာယ်ကြား စွန့်စားပြီး ကင်မရာနဲ့ မှတ်တမ်းတင်ခဲ့သူ တစ်ယောက်ပါ။,"လီကျန်ရှန်းရဲ့ လူငယ်ဘဝ ၂၀ရာစုရဲ့ အရှုပ်ထွေးဆုံး ပဋိပက္ခတစ်ခုထဲမှာ ပါဝင်တဲ့ ယဥ်ကျေးမှုတော်လှန်ရေးကာလအတွင်း လူတွေ၊ နေရာတွေကို ရှားရှားပါးပါး မှတ်တမ်းတင်ခွင့်ရခဲ့တာက အစိုးရသတင်းစာတစောင်မှာ ဓာတ်ပုံဆရာအဖြစ် သူ အလုပ်လုပ်နေလို့ပါ။ သူရိုက်ခဲ့တဲ့ ဓာတ်ပုံသောင်းနဲ့ချီတဲ့အထဲက တချို့ကို ပုံနှိပ်ဖော်ပြခဲ့ပေမဲ့ တချို့ပုံတွေကိုတော့ အ‌ရေးယူ အပြစ်ပေးခံရမှာကြောက်ပြီး သူ့အိမ်ကြမ်းခင်းအောက်မှာ ဖွက်ထားခဲ့ပါတယ်။ တစ်နေ့ကျရင် ဖွက်ထားတဲ့ဓာတ်ပုံတွေကို ကမ္ဘာသိအောင် ဘယ်လိုပြရမလဲဆိုတဲ့ နည်းလမ်းကိုလည်း အဲ့ဒီတုန်းက သူမသိခဲ့ပါဘူး။ အခုတော့ အသက်၇၉နှစ် အရွယ်မှာ လီကျန်ရှန်း ဦးနှောက်သွေးယိုစီးတဲ့ရောဂါနဲ့ ဒီသီတင်းပတ် အစောပိုင်းက အမေရိကန်မှာ သေဆုံးသွားပြီဆိုတဲ့အကြောင်း သူ့ထုတ်ဝေသူ ဟောင်ကောင် တက္ကသိုလ်ပုံနှိပ်တိုက်က ပြောခဲ့ပါတယ်။ ""ကျွန်တော်ဘဝတစ်ခုလုံးမှာ မြင်ခဲ့ကြုံခဲ့ရတာတွေကို သက်သေခံအဖြစ် သမိုင်းမှတ်တမ်းတင်ခဲ့ပါ တယ်။ အခုတော့ ကျွန်တော်က သမိုင်းထဲကနေ ကျန်ရစ်ခဲ့တော့မယ့်လူပါ "" လို့ သူမသေခင်က ပြောခဲ့တာကို သူ့ထုတ်ဝေသူက မှတ်တမ်းတင်ထားပါတယ်။ အနီရောင် သတင်းစစ်သည်တော် တရုတ်ပြည် လျောင်နင်းနယ်က ဆင်းရဲသားမိဘကနေ ၁၉၄၀ ပြည့်နှစ်မှာ သူ့ကိုမွေးဖွားလာခဲ့ပြီး ခက်ခဲတဲ့ အခြေအနေတွေအောက်မှာ ကြီးပြင်းခဲ့ရပါတယ်။ အသက် ၃ နှစ်မှာ သူ့အမေဆုံးသွားလို့ အသက် ၁၀ နှစ်မတိုင်ခင်အထိ သူ့အဖေ့ကို လယ်ထဲမှာ ကူရင်း ကြီးခဲ့ရပါတယ်။ အသက်ကြီးမှ ကျောင်းစတက်ခဲ့ရပေမဲ့ စာတော်လို့ အတန်းထိပ်ဆုံးကို ခဏလေးနဲ့ ရောက်ခဲ့ပါတယ်။ Changchun ချန်ချွန် ရုပ်ရှင်ကျောင်းကို သူတက်ခွင့်ရခဲ့ပါတယ်။ နောက်တော့ တဖြည်းဖြည်းနဲ့ တရုတ်ပြည် အရှေ့မြောက်ပိုင်း Heilongjiang ဟေလုံကျန်း နေ့စဥ်သတင်းစာရဲ့ ဝန်ထမ်းဓာတ်ပုံဆရာ ဖြစ်လာခဲ့ပါတယ်။ အဲ့ဒီသတင်းစာတိုက်မှာ သူအလုပ်လုပ်နေချိန်မှာပဲ တရုတ်သမိုင်းထဲက အဆိုးရွားဆုံး အကြမ်းဖက်မှု ကာလကြီးတစ်ခုနဲ့ သူကြုံခဲ့ရပါတယ်။ ကွန်မြူနစ်ပါတီခေါင်းဆောင် မော်စီတုံးက သူ့ပြိုင်ဖက်တွေကို ဖယ်ရှားပစ်ဖို့ လှုံ့ဆော်မှုတွေ စလုပ်ခဲ့တဲ့ ၁၉၆၆ မှာ ယဥ်ကျေးမှုတော်လှန်ရေး စဖြစ်ခဲ့ပါတယ်။ ထောင်ပေါင်းများစွာသော တရုတ်လူငယ်တွေကို တရုတ်ယဥ်ကျေးမှု အဟောင်းအနွမ်းလေးခုဖြစ်တဲ့ ဓလေ့ဟောင်း၊အကျင့်ဟောင်း၊ ယဥ်ကျေးမှုဟောင်းနဲ့ အယူအဆဟောင်းတွေကို တိုက်ဖျက်ပစ်ရမယ် ဆိုပြီး မော်စီတုံးက စည်းရုံးလှုံ့ဆော်ခဲ့ပါတယ်။ မော်စီတုံးရဲ့ စာအုပ်နီလေးတွေနဲ့အတူတွေ့ရတဲ့ ရေကူးသမားတွေ ကောလိပ်တွေကလည်း ပိတ်ထားတော့ တော်လှန်ရေးအလုပ်ကို ကျောင်းသားတွေ ပိုအာရုံစိုက်ခဲ့ကြပြီး လှုပ်ရှားမှုတွေကလည်း မြန်မြန်ပြန့်လာခဲ့ပါတယ်။ အာဏာပိုင်တွေဘက်က ရပ်တည်ပြီးတော့ သူတို့လှုပ်ရှားမှုကို ဆန့်ကျင်တဲ့အရာ၊ ဆန်ကျင်တဲ့လူ အားလုံးနီးပါးကို စတင်တိုက်ခိုက်ခဲ့ကြပါတယ်။ သားသမီးတွေက သူတို့ မိဘတွေကို ပြန်လှန်ဆန့်ကျင်၊ ကျောင်းသားတွေက သူတို့ဆရာတွေကို ပြန်လှန်ဆန့်ကျင်တာတွေ ဖြစ်ခဲ့ပြီးတော့ ပညာတတ်တွေ အများစုလည်း ပြည်ပကို တိမ်းရှောင် ထွက်သွားကြပါတယ်။ လူ ထောင်ပေါင်းများစွာ ရိုက်သတ်ခံရတာ ဒါမှမဟုတ် ကိုယ့်ကိုယ်ကိုယ် သတ်သေဖို့ တွန်းအားပေး ခံခဲ့ရတာတွေ ကြုံခဲ့ရပါတယ်။ လီရဲ့ အလုပ်သစ်ကနေ သူ့ပတ်ဝန်းကျင်မှာဖြစ်နေတဲ့ ဆိုးရွားတဲ့ လူမဆန်တဲ့ အကြမ်းဖက်မှုတွေကို မှတ်တမ်းတင်နိုင်တဲ့ ထူးခြားတဲ့အခွင့်အရေး သူရခဲ့တာပါ။ ပြီးတော့ သူတို့ရိုက်ချင်တဲ့ ပုံတွေ ရိုက်ခွင့်ရနေတဲ့ Red Guardsလို့ အမည်ရတဲ့ ရန်လိုတဲ့ကျောင်းသား အဖွဲ့တွေကို သူသတိထားမိလိုက်လို့ သူကိုယ်တိုင်လည်း အနီရောင် သတင်းစစ်သည်တော် စာထိုး ထားတဲ့ လက်ပတ်ဝတ်ဖို့ ဆုံးဖြတ်ခဲ့ပါတယ်။ ""အဲ့ဒီလက်ပတ်ကြောင့် နှိပ်စက်ညှင်းပန်းခံရတဲ့သူတွေရဲ့ ဓာတ်ပုံတွေကို အနှောင့်အယှက်ကင်းကင်းနဲ့ ရိုက်ခွင့်ရခဲ့တယ်""လို့ ဘီဘီစီနဲ့ အစောပိုင်းက လုပ်ခဲ့တဲ့ သူ့အင်တာဗျုးမှာ ပြောခဲ့ပါတယ်။ ""ဆူဆူပူပူ အုံကြွထိန်းမရတဲ့ ခေတ်ကြီးကို မှတ်တမ်းတင် ရမယ်လို့ အသိရခဲ့တယ်။ တော်လှန်ရေးအတွက် လုပ်နေတာလား၊ ကိုယ့်အတွက် လုပ်နေတာလား အနာဂတ်အတွက် လုပ်နေတာ လားဆိုတာကိုတော့ တကယ်မသိခဲ့ပါဘူး""လို့လည်း သူ ပြောခဲ့ပါတယ်။ ဒါပေမဲ့ သူရိုက်တဲ့ပုံတွေက တချိန်မှာ ပြဿနာရှိလာနိုင်ပြီး သူ့ကိုပါ ပစ်မှတ်ထားလာနိုင်တယ် ဆိုတာကိုတော့ သူသဘောပေါက်ခဲ့ပါတယ်။ အဲ့ဒါကြောင့် ပုံနှစ်သောင်းပတ်ဝန်းကျင်ရှိတဲ့ ဓာတ်ပုံဖလင်တွေကို သူ့အိမ် ကြမ်းခင်းအောက်မှာ ဖွက်ထားခဲ့ပါတယ်။ ဥက္ကဋ္ဌကြီးမော်ကို ဝေဖန်မှုနဲ့ စွပ်စွဲခံရတဲ့ ဟေလုံကျန်းနယ် အုပ်ချုပ်ရေးမှူး ဆံပင်တွေအဖြတ်ခံခဲ့ရ တန်ပြန်တော်လှန်ရေးလှုပ်ရှားမှုတွေနဲ့ ၁၉၆၈ မှာ စွပ်စွဲခံရပြီး အာဏာပိုင်တွေက သူ့အခန်းကို မွှေနှောက်ရှာဖွေတာတွေ လုပ်ခဲ့ကြပေမဲ့ သူဖွက်ထားတဲ့ဖလင်တွေကိုတော့ ရှာမတွေ့သွားကြပါဘူး။ တကယ်လို့ အဲ့ဒါတွေ ရှာတွေ့သွားရင်တော့ လီရဲ့အခြေနေက အများကြီး ဆိုးသွားနိုင်ပါတယ်။ ပြစ်ဒဏ်တွေ အကြီးအကျယ် ကျခံရမှာဖြစ်သလို ဖလင်တွေလည်း ဖျက်ဆီးခံရမှာ သေချာပါတယ်။ ""အရဲစွန့် လုပ်ရတာပေါ့ဗျာ။ အဲ့ဒီပုံတွေ ရိုက်ခဲ့တုန်းကတော့ ဒီပုံတွေ ဘယ်လိုအသုံးဝင်မလဲဆိုတာ သေသေချာချာ မသိခဲ့ပါဘူး"" လို့ သူက ဝန်ခံခဲ့ပါတယ်။ လီရဲ့ဓာတ်ပုံတွေ ပါမသွားဘဲ လုံခြုံခဲ့ပေမဲ့ သူကတော့ မလုံခြုံခဲ့ပါဘူး။ သူနဲ့ သူ့မိန်းမကို လူသိရှင်ကြား စွပ်စွဲ ရှုတ်ချခံခဲ့ရပြီး အလုပ်ကြမ်းစခန်းကို ၂နှစ် အတင်းအကျပ်ပို့ခံခဲ့ရပါတယ်။ အဲ့ဒီကနေ ပြန်လွတ်ပြီး သူ့အခန်းကို ပြန်ရောက်လာတော့ သူဖွက်ထားတဲ့ဓာတ်ပုံတွေ မပျက်မစီး အရင်အတိုင်းရှိနေတာကို တွေ့ခဲ့ရပါတယ်။ အချိန်တွေကြာလာပြီးတဲ့ နောက်ပိုင်း သူဟာ ဘေဂျင်းတက္ကသိုလ်တခုမှာ ပါမောက္ခ ဖြစ်လာခဲ့ပါတယ်။ ပြီးတော့ တရုတ်ပြည်မှာ သတင်းစာလွတ်လပ်ခွင့် အစလေး မြင်လာရချိန် ၁၉၈၀ ကျော်နှစ်တွေ အတွင်း သူ့ဓာတ်ပုံတွေကို ခင်းကျင်းပြသတဲ့ ပြပွဲ တစ်ခုဘေဂျင်းမှာ လုပ်ခဲ့ပါတယ်။ လက်ပတ်နီပတ်ထားတဲ့ Red Guards အဖွဲ့က လူငယ်တွေ အဲ့ဒီပွဲက သူ့ဓာတ်ပုံတွေကို Contact Press Images (CPI) က ရောဘတ်ပလိဂ်က တွေ့သွားပြီးတော့ သူ့ပုံတွေနဲ့ စာအုပ်တစ်အုပ်လုပ်ဖို့ နောက်ပိုင်း ဖြစ်လာခဲ့ပါတယ်။ လီကျန်ရှန်းရဲ့ စာအုပ်နာမည်က Red-colour News Soldier အနီရောင် သတင်းစစ်သည်တော်လို့ ခေါ်ပါတယ်။ ""သူ့လုပ်ဖော်ကိုင်ဖက် အများစုက နိုင်ငံရေးအရ သူတို့ ဓာတ်ပုံဖလင်တွေကို ဖျက်ဆီးဖို့ ခွင့်ပြုခဲ့ကြတဲ့ အချိန် သူကတော့ သူ့ပုံတွေကို အန္တရာယ်တွေကြား ခေါင်းမာမာနဲ့ သိမ်းထားခဲ့တဲ့အတွက် လီကို အမြဲတမ်းကျေးဇူးတင်နေမှာပါ"" လို့ ပလိဂ်က ပြောခဲ့ပါတယ်။ လီက သူ့ဓာတ်ပုံတွေအားလုံးကို အညိုရောင်စာအိတ်လေးတွေနဲ့ထည့် သိမ်းထားခဲ့တာလို့ သူက ထုတ်ပြောခဲ့ပါတယ်။ စာအိတ်တစ်ခုချင်းဆီပေါ်မှာ တရုတ်လက်ရေးလှလှနဲ့ ပုံစာတွေကိုလည်း လီက အနုစိတ် ရေးထားခဲ့တာပါ။ ဘုံရပ်ရွာတွေ၊ စီရင်စုတွေ၊ လူနာမည်တွေ၊ တရားဝင်ရာထူးတွေနဲ့ ပွဲတွေအကြောင်း အသေးစိတ်အတိအကျ သေသေချာချာရေးခဲ့တာဖြစ်ပါတယ်။ သူ့ဓာတ်ပုံတွေကို ဒါဇင်နဲ့ချီတဲ့ တိုင်းပြည်တွေမှာ ခင်းကျင်းပြသ ဖြစ်ခဲ့ပါတယ်။ Lucie Awards ပွဲမှာတွေ့ရတဲ့ လီဇန်ရှင်း ကမ္ဘာ့ဓာတ်ပုံ အကယ်ဒမီဆုလို့ လူသိကြတဲ့ Lucie Award ဆုကို ၂၀၁၃ မှာ သူရရှိခဲ့ပါတယ်။ ပြီးတော့ သူ့ဓာတ်ပုံတွေကို တရုတ်စာနဲ့ ပုံနှိပ်ပြီး ဟောင်ကောင်မှာ ၂၀၁၈ က ပထမဆုံး ပုံနှိပ်ထုတ် ဝေခဲ့ပါတယ်။ ""လီ လုပ်ခဲ့သလိုမျိုး ဘယ်ဓာတ်ပုံဆရာကမှ ယဥ်ကျေးမှုတော်လှန်ရေးကို စေ့စေ့စပ်စပ် ပြည့်ပြည့်စုံစုံ မဖော်ပြနိုင်ခဲ့ကြပါဘူး"" လို့ သူသေပြီးနောက်ပိုင်း Contact Press Images ရဲ့ ထုတ်ပြန်ချက်တစ်ခုမှာ ဖော်ပြခဲ့ပါတယ်။ ""မခန့်မှန်းနိုင်လောက်တဲ့ ဓာတ်ပုံအမွေအနှစ်တွေ သူထားသွားခဲ့တာပါ။ အဲဒါကြောင့် သူ့ကိုအများ ကြီး သတိရနေကြဦးမှာပါ။"""
အရှေ့ ယူကရိန်း ဒေသမှာ ပြည်နယ် ကိစ္စနဲ့ ပတ်သက်ပြီး ချက်ခြင်း ဆွေးနွေး မှုတွေ လုပ်ဖို့ ရုရှား သမ္မတ ပူတင် က တောင်းဆို လိုက်ပါ တယ်။,ယူကရိန်း အရှေ့ပိုင်းက ပြည်သူတွေ အလို ရှိတဲ့ အကျိုး စီးပွား ပုံစံ အတိုင်း အကာ အကွယ် ပေးရမယ် လို့ပြော နောက်ပြီး ယူကရိန်း အရှေ့ပိုင်းက ပြည်သူတွေ အတွက် ဥပဒေနဲ့ ညီတဲ့ သူတို့ အလို ရှိတဲ့ အကျိုး စီးပွား ပုံစံ အတိုင်း အကာ အကွယ် ပေးရမယ် လို့လည်း မစ္စတာ ပူတင်က ပြောကြား သွားပါတယ်။ ဒါဟာ ယူကရိန်း အရှေ့ပိုင်း ပဋိပက္ခ တွေ အဆုံးသတ် ရေး အတွက် စေ့စပ် ညှိနှိုင်းရေး တစိတ် တပိုင်း အနေနဲ့ အခုလို တောင်းဆို လိုက်တာ လည်း ဖြစ်ပါ တယ်။ ဘီဘီစီ သတင်းထောက် ကတော့ ဒါဟာ ယူကရိန်း အစိုးရ အနေနဲ့ ရုရှား လိုလားသူ သူပုန်တွေနဲ့ တိုက်ရိုက် ငြိမ်းချမ်းရေး ဆွေးနွေး မှုတွေ လုပ်ဖို့ မော်စကို ကနေ ကီယက်ကို ဖိအား ပိုတိုး လာနေတဲ့ လက္ခဏာ ဖြစ်တယ်လို့ သုံးသပ် ပါတယ်။ ဒီဆွေးနွေး မှုတွေ ဖြစ်လာ ဖို့ကို ရုရှား ကနေ စိတ်အား ထက်သန် နေတာလည်း ဖြစ်ပါတယ်။ ယူကရိန်း အကျပ် အတည်း အတွက် ယူကရိန်း ရုရှားနဲ့ ဥရောပ သမဂ္ဂ တို့ အကြား ဘီလာရုစ် နိုင်ငံ မြို့တော် မင့်စ်ခ်မှာ တနင်္လာနေ့ ဆွေနွေး မှုတွေ လုပ်ဖို့လည်း ရှိနေ တာပါ။ အခုလို သုံးပွင့်ဆိုင် ဆွေးနွေးဖို့ ဖြစ်လာ ရတာဟာ၊ ယူကရိန်း အရှေ့ ဘက်ပိုင်း ဒေသမှာ နောက်ပြန် လှည့်လို့ မရတဲ့ အခြေ အနေမျိုး ဖြစ်ဖို့ နီးလာ နေပြီလို့ အီးယူ နဲ့ ယူကရိန်း တို့က သတိပေး ပြောကြား ခဲ့တာကြောင့် ဖြစ်ပါတယ်။
"လာမယ့် ၂၀၂၀ ရွေးကောက်ပွဲမှာ ၀ ကိုယ်ပိုင်အုပ်ချုပ်ခွင့်ရဒေသအတွင်းမှာ ရွေးကောက်ပွဲကျင်းပနိုင်ရေး အတွက် ပြည်ထောင်စုရွေးကောက်ပွဲကော်မရှင်နဲ့ ""ဝ""ပြည်သွေးစည်းညီညွတ်ရေး ပါတီ (UWSP/UWSA) ဥက္ကဋ္ဌနဲ့ဗဟိုကော်မတီဝင်တွေဟာ ဝတပ်ဖွဲ့ ဗဟိုရုံးချုပ်ဖြစ်ရာ ပန်ခန်းမြို့မှာ ဖေဖော်ဝါရီ ၂၇ ရက်နေ့က တွေ့ဆုံခဲ့ကြတယ်လို့ ၀ တပ်ဖွဲ့ပြောရေးဆိုခွင့်ရှိသူ ဦးညီရမ်းက ဘီဘီစီကိုပြောပါတယ်။","ဒီအစိုးရ လက်ထက်အတွင်း ၀ ဒေသကို ဒေါ်အောင်ဆန်းစုကြည်လာရောက်လည်ပတ်ဖို့ ၀ ဘက်က မျှော်လင့်နေ ဒီလိုတွေ့ဆုံရာမှာ ဝဘက်က ""ဝ""ပြည်သွေးစည်းညီညွတ်ရေး ပါတီ ဥက္ကဋ္ဌ၊ ဒုဥက္ကဋ္ဌ၊ ဒုတိယစစ်သေနာ ပတိ ချုပ် အပါအဝင် ဗဟိုကော်မတီဝင်တွေပါဝင်ခဲ့တယ်လို့သိရပါတယ်။ ပြည်ထောင်စု ရွေးကောက်ပွဲကော်မရှင်က ဥက္ကဋ္ဌ ဦးလှသိန်းက ၂၀၂၀ရွေးကောက်ပွဲ နီးလာပြီ ဖြစ်တဲ့ အတွက် ဝ ဒေသအတွင်းက မြို့နယ် ၄ ခုမှာ ရွေးကောက်ပွဲကျင်းပနိုင်ရေးအတွက် UWSA ဘက်က ပူးပေါင်းပါဝင်ဆောင်ရွက်ဖို့ ပြောကြားသွားခဲ့တယ်လို့သိရပါတယ်။ ရွေးကောက်ပွဲကော်မရှင်ဘက်က ပူးပေါင်းဆောင်ရွက်ဖို့ပြောဆိုတာတွေရှိနေပေမယ့်လည်း ရွေးကောက်ပွဲ ကျင်းပနိုင်ဖို့ကတော့ ဆက်ဆွေးနွေးသွားရဦးမှာဖြစ်တယ်လို့ ၀ ဒေသပြောရေးဆိုခွင့်ရှိသူ ဦးညီရမ်းကရှင်းပြပါတယ်။ ' ' အခုကဆွေးနွေးနေတုံးကာလပေါ့နော်။ ဆွေးနွေးဖို့ ကျန်ပါသေးတယ်။ စီစဉ်ဖို့တော့ လိုပါသေးတယ်။ ဆွေးနွေးမှုရလာဒ်အရတော့ ၀ ဘက်ကတော့ ပူးပေါင်းဖို့ရှိပါတယ်။'' လို့ UWSA ဘက်ကသဘောထား အပေါ် ပြောရေးဆိုခွင့်ရှိသူ ဦးညီရမ်းက ဘီဘီစီကိုပြောပါတယ်။ ဒီလိုဆွေးနွေးရာမှာ ၀ ဘက်ကလည်း တောင်းဆိုချက် ၈ ချက်ကို ၀ ပြည်သွေးစည်းညီညွတ်ရေးပါတီ ဒုဥက္ကဋ္ဌ ဦးရှောက်မင်လျံက ပြန်လည်တောင်းဆိုခဲ့တယ်လို့လည်း သိရပါတယ်။ 'ဝ' ဒေသ ငြိမ်းချမ်းရေး နှစ် ၃၀ ပြည့် ပွဲမှာ ပြုလုပ်ခဲ့တဲ့ စစ်ရေးပြ အခမ်းအနား ၀ ဘက်ကတောင်းဆိုချက်တွေထဲ ဘယ်လိုအချက်တွေပါဝင်သလဲဆိုတာ ၀ တပ်ဖွဲ့ ပြောရေးဆိုခွင့်ရှိသူ ဦးညီရမ်းကိုမေးမြန်းရာမှာတော့ '' အစည်းအဝေးမှာ ကျွန်တော်လည်း မပါတော့ တောင်းဆိုချက်တွေက ဘာတွေလည်းဆိုတာကိုတော့ မသိပါဘူး။''လို့ ပြန်လည် ပြောဆိုပါတယ်။ ယခင် ရွေးကောက်ပွဲ ကျင်းပနိုင်ခြင်းမရှိတဲ့ ၀ ဒေသအတွင်း ရွေးကောက်ပွဲကျင်းပနိုင်ဖို့ ရွေးကောက်ပွဲ ကော်မရှင်က တွေ့ဆုံဆွေးနွေးခဲ့တယ်ဆိုပေမယ့်လည်း လက်ရှိတောင်းဆိုချက်တွေမသိရသေးပေမယ့် လည်းယခင်အခြေအနေတွေအရ လက်တွေ့မှာ ရွေးကောက်ပွဲကျင်းပနိုင်ဖို့ရာ ဖြစ်နိုင်ခြေနည်းလှတယ်လို့ တိုင်းရင်းသားအရေးလေ့လာသုံးသပ်သူတစ်ဦးဖြစ်တဲ့ ဦးမောင်မောင်စိုးက သုံးသပ်ပြောဆိုပါတယ်။ '' ဖွဲ့စည်းပုံအရ ၀ ကိုယ်ပိုင်တိုင်းကို သတ်မှတ်ထားတာ ၆ မြို့နယ်ပေါ့။ ၀ အောက်မှာ မြို့နယ် ၄ခုပေါ့။ ဒါပေမယ့် ၀ က သူ့ဧရိယာထဲမှာ သတ်မှတ်ထားတာက ပြည်နယ်ဖြစ်တယ်။ ပြည်နယ်တောင်းဆိုထားတာ။ အဲတော့ ရွေးကောက်ပွဲကျင်းပမယ်ဆိုရင် ပြည်နယ်တောင်းဆိုထားတဲ့တောင်းဆိုချက်ကို အစိုးရလက်ခံ နိုင်မလားဆိုတာရှိတယ်။ ၀ တပ်ဖွဲ့နဲ့ပတ်သက်ပြီး ဘယ်လိုဖြေရှင်းမလဲ။ ၀ က အခုချိန်ထိ အစိုးရနဲ့ နှစ်ဘက်သဘောတူစာချုပ် လက်မှတ်ထိုးထားတာကလွဲလို့ NCA ထိုးထားတာမရှိဘူး။ ဒီအခြေအနေ အောက်မှာ ဒီပြဿနာတွေကို ဘယ်လိုဖြေရှင်းမလဲဆိုတဲ့ မေးခွန်းတွေများစွာရှိသေးတယ်''လို့ ဦးမောင် မောင်စိုးက သုံးသပ်ပြောဆိုပါတယ်။ ၀ဒေသမှာ ရွေးကောက်ပွဲကျင်းပရေး ဆွေးနွေးနေပေမယ့် ၀ တပ်ဖွဲ့ဟာ NCA မထိုးရသေးတဲ့အတွက် နိုင်ငံရေးအရ ဆွေးနွေးစရာတွေအများကြီးရှိနေသေး ပြည်ထောင်စုရွေးကောက်ပွဲကော်မရှင်ဘက်က ဆွေးနွေးရာမှာ ၀ တပ်ဖွဲ့ရဲ့ ထိန်းချုပ်မှုအောက်မှာရှိတဲ့ မြို့နယ်၄ခုမှာ ရွေးကောက်ပွဲကျင်းပနိုင်ရေး၊ ရွေးကောက်ပွဲပါဝင်ခွင့်၊ ရွေးကောက်ပွဲ ကိုယ်စားလှယ် ရွေးချယ်ခွင့်၊ မဲပေးခွင့်စတဲ့ကိစ္စရပ်တွေကို အသေးစိတ်ရှင်းလင်း ပြောကြားခဲ့တယ်လို့ သိရပါတယ်။ ၂၀၀၈ ဖွဲ့စည်းပုံအရ ၀ ကိုယ်ပိုင်အုပ်ချုပ်ခွင့်ရ ဒေသအတွင်းမှာ မြို့နယ် ၆ခုရှိရာ မြို့နယ် ၂ခုသာ အစိုးရ ထိန်းချုပ်မှုအောက်မှာရှိတာဖြစ်ပါတယ်။ ဖွဲ့စည်းပုံအရ မြို့နယ် ၄ခုအဖြစ် သတ်မှတ်ထားသော်လည်း ၀ တပ်ဖွဲ့ ထိန်းချုပ်မှုအောက်မှာ လူဦးရေ ၅သိန်းနီးပါး နေထိုင်တဲ့ ၀ ပြည်နယ်အဖြစ် ခရိုင် ၃ခုနဲ့ မြို့နယ် ၂ ခုအဖြစ် ဖွဲ့စည်း ထားတာဖြစ်တယ် လို့ လည်းသိရပါတယ်။ ၀ ဘက်က ပြန်လည်ဆွေးနွေးခဲ့တဲ့အချက်တွေထဲမှာ လက်ရှိNLD အစိုးရလက်ထက်မှာ NLD ခေါင်းဆောင် ဒေါ်အောင်ဆန်းစုကြည်အနေနဲ့လည်း ဝ ကို လာရောက်လည်ပတ်နိုင်ဖို့ မျှော်လင့်နေတယ်လို့လည်း ပြောဆိုခဲ့ကြောင်းသိရပါတယ်။"
မန္တလေးတိုင်းဒေသကြီး အတွင်းမှာ ကိုဗစ် အတည်ပြုလူနာ တွေ့ရှိမှု အရေအတွက် တစ်သောင်း ကျော်လာပြီ ဖြစ်ပါတယ်၊,Stay Home နေထိုင်ကြဖို့ မန္တလေးတိုင်း ဒေသကြီးအစိုးရအဖွဲ့က အမိန့်ထုတ်ထား ဒီဇင်ဘာလ ၁၅ ရက်နေ့ တစ်ရက်တည်းမှာ ကိုဗစ် ဓာတ်ခွဲအတည်ပြုလူနာအသစ် ၃၆၉ ယောက် ထပ်တွေ့ခဲ့ပြီး ဒီဇင်ဘာလ ၁၆ ရက် နေ့မှာတော့ ၃၃၅ ယောက် တွေ့ရှိခဲ့တယ်လို့ ကျန်းမာရေးနဲ့ အားကစားဝန်ကြီးဌာနက ထုတ်ပြန်ပါတယ်။ မန္တလေးမြိုမှာ ကိုဗစ်ကြောင့် သေဆုံးသူအရေအတွက်ဟာ ဒီဇင်ဘာလ ၁၇ ရက်နေ့အထိ ၁၄၀ ဦးအထိ ရှိလာနေပြီလို့ သိရပါတယ်။ မန္တလေးမြို့မှာ ကိုဗစ်လူနာတစ်ဦး ဆေးရုံတက်ဖို့ ရောက်ရှိလာစဉ် ဒီဇင်ဘာ ၁၇ ရက်နေ့ တရက်တည်းမှာတင် မန္တလေးမြိုမှာ ကိုဗစ်လူနာ ၁၀ ဦးထက် မနည်း သေဆုံးခဲ့ပြီး ဒီဇင်ဘာလ ၁၆ ရက်နေ့ တုန်းက သေဆုံးသူ ၁၄ ဦးလောက်အထိ နာရေးအတွက် ကူညီပေးခဲ့ရတယ်လို့ မန္တလေးအခြေစိုက် ပရဟိတ မင်းခေါင် ရှာဖွေ ကယ်ဆယ်ရေးအဖွဲ့ ဥက္ကဋ္ဌ ဦးခင်မောင်တင့်က ဘီဘီစီကို ပြောပါတယ်။ မန္တလေးမြိုမှာ ဒီဇင်ဘာလ ၁၆ ရက်နေ့က ကိုဗစ်ကြောင့် သေဆုံးခဲ့သူတွေထဲမှာ ၇ လသားအရွယ် ကလေးငယ် တစ်ဦးလည်း ပါတယ်လို့ သူက ဘီဘီစီကို ပြောပါတယ်။ ကိုဗစ်ကြောင့် သေဆုံးခဲ့တဲ့ ၇ လသားအရွယ် လူနာ ကလေးငယ်ဟာ ယောက်ျားလေး ဖြစ်ပြီး မန္တလေးမှာ ကိုဗစ်ကြောင့် သေဆုံးသူတွေထဲမှာ အသက်အငယ်ဆုံး ဖြစ်တယ်လို့ ပရဟိတမင်းခေါင် ရှာဖွေကယ်ဆယ်ရေး အသင်းက ဘီဘီစီကို ပြောပါတယ်။ ဒီဇင်ဘာလ ၁၆ ရက်နေ့ အထိ မြန်မာတစ်နိုင်ငံလုံး စုစုပေါင်း ကိုဗစ် လူနာ တစ်သိန်းကျော်ထဲမှာ ရန်ကုန်တိုင်းက ခုနစ်သောင်းကျော်နဲ့ အများဆုံးဖြစ်ပြီး မန္တလေးတိုင်းက တစ်သောင်းကျော်နဲ့ ဒုတိယ၊ ပဲခူးတိုင်းဒေသကြီးက ခြောက်ထောင်ကျော်နဲ့ တတိယနေရာမှာ ရှိနေပါတယ်။ ရန်ကုန်နဲ့ မန္တလေးပြီးရင် ပဲခူးတိုင်းမှာ ကိုဗစ်ရောဂါ တွေ့ရှိမှုတွေ တိုးလာနေရာမှာ ကိုဗစ်လူနာ ၆၅၀၀ကျော် အထိရှိလာနေပြီး ရခိုင်ပြည်နယ်ကို ကျော်လာခဲ့ပြီဖြစ်ပါတယ်။ ပဲခူးတိုင်းထဲမှာ ပဲခူးမြို့က ကူးစက်ခံရသူ အများဆုံးဖြစ်ပြီး ရောဂါပိုး တွေ့ရှိတဲ့နေရာတွေကို အပြင်နဲ့ အဆက်အသွယ် မလုပ်ဖို့ အဓိက ကန့်သတ်ပြီး ဆောင်ရွက်နေတယ်လို့ ပဲခူးတိုင်းဒေသကြီး ကျန်းမာရေးဦးစီးမှူး ဖြစ်သူ ဒေါက်တာ ရန်နိုင်မောင်က ဘီဘီစီကို ပြောပါတယ်။ မန္တလေးမှာ လော့ခ်ဒေါင်း ချမှတ်ထားတာ သီတင်းနှစ်ပတ်လောက် ရှိသွားပြီဖြစ် မန္တလေးခရိုင်အတွင်း လော့ခ်ဒေါင်းကာလ သတ်မှတ်ထားတာ နှစ်ပတ်လောက် ရှိလာပြီ ဖြစ်ပေမဲ့ ဗိုင်းရပ်စ်ပိုး ကူးစက်မှုတွေ လျော့ကျမသွားသေးသလို လာမယ့် ဒီဇင်ဘာလ ၁၈ ရက်နေ့မှာ သတ်မှတ်ရက် ပြည့်မယ့် လော့ခ်ဒေါင်းကာလ သက်တမ်း တိုးမတိုး ဆိုတာလည်း မသိရသေးဘူးလို့ ဒေသခံတွေက ပြောပါတယ်။ ဒီဇင်ဘာလ ၁၆ နဲ့ ၁၇ ရက်တွေမှာ မန္တလေးမြို့မှာ ကိုဗစ်ကူးစက်မှု အများဆုံး ဖြစ်တဲ့နေရာက အောင်မြေသာစံ မြို့နယ် ဖြစ်ပြီး ဒီဇင်ဘာလ ၁၆ ရက်နေ့က အဲဒီတစ်မြို့နယ်ထဲမှာတင် ဓာတ်ခွဲ အတည်ပြုလူနာ ၈၅ ဦး တွေ့ရှိခဲ့ပါတယ်။ မန္တလေး အောင်မြေသာစံမဲ ဆန္ဒနယ်ရဲ့ လွှတ်တော်ကိုယ်စားလှယ် ဒေါက်တာလှမိုးကတော့ လော့ခ်ဒေါင်း ချမှတ်လိုက်တဲ့ နှစ်ပတ်တာကာလရဲ့ အကျိုးထိရောက်မှု ရှိမရှိဆိုတာကို ဒီဇင်ဘာလ ၁၈ ရက်နောက်ပိုင်းမှသာ သိနိုင်မယ်လို့ ဘီဘီစီကို ပြောပါတယ်။ ဧရာဝတီစင်တာမှာ ကိုဗစ်လူနာတွေကို ဝန်ထမ်း ၃၀၀ လောက်နဲ့ နေ့စဉ် ကုသပေးနေတယ်လို့ ဆို မန္တလေးမြို့မှာ ကိုဗစ်လူနာတွေကို မန္တလေးပြည်သူ့ဆေးရုံကြီး၊ ကန်တော်နဒီဆေးရုံ၊ ဧရာဝတီစင်တာ၊ အလုပ်သမားဆေးရုံ၊ တိုင်းရင်းဆေးရုံနဲ့ သံဃာ့ဆေးရုံ စတဲ့ နေရာတွေမှာ ကုသမှုတွေ ဆောင်ရွက် ပေးနေပါတယ်။ ကိုဗစ်ရောဂါ ကုသပေးနေတဲ့ ဧရာဝတီစင်တာမှာ ကျန်းမာရေးဝန်ထမ်း ဆရာဝန်၊ သူနာပြု၊ဆေးဝါး ကျွမ်းကျင်သူတွေ၊ ဓာတ်ခွဲခန်း ကျွမ်းကျင်သူတွေနဲ့အတူ စေတနာ့ဝန်ထမ်းတွေ၊ အိုင်တီ နည်းပညာရှင်တွေ၊ ဆောက်လုပ်ရေးနဲ့ ရေမီးလျှပ်စစ် ကျွမ်းကျင်သူတွေ၊ လူနာတင် ယာဉ်မောင်းသူတွေနဲ့ လုံခြုံရေးတာဝန်ယူသူတွေ အားလုံးပေါင်း ၃၀၀ နီးပါးက နေ့စဉ် လုပ်ကိုင် ဆောင်ရွက်ပေးနေတယ်လို့ ဧရာဝတီစင်တာက ထုတ်ပြန်ထားပါတယ်။ ကိုဗစ် လူနာတွေ အခုရက်ပိုင်း တိုးလာနေတဲ့ အပေါ် မန္တလေး ဒေသခံတွေက စိုးရိမ်နေကြသလို လော့ခ်ဒေါင်း ကာလ ကြာလာရင် စားဝတ်နေရေး ခက်ခဲလာမှာကိုလည်း စိုးရိမ်နေကြပါတယ်။ ရန်ကုန်မြို့မှာ လာရောက် ကူညီနေကြတဲ့ တိုင်းနဲ့ပြည်နယ်တွေက ကျန်းမာရေးဝန်ထမ်းတွေဟာ နယ်မြို့တွေမှာ ဖြစ်ပွားမှုတွေ ပြန်လည် မြင့်တက်လာတဲ့အတွက် သက်ဆိုင်ရာ တိုင်းနဲ့ ပြည်နယ်တွေကို ပြန်ရတာတွေ ရှိလာနေတယ်လို့ ကျန်းမာရေးနဲ့ အားကစားဝန်ကြီးဌာနက ညွှန်ကြားရေးမှူး ဒေါက်တာ ခင်ခင်ကြီးက ဘီဘီစီကို ပြောပါတယ်။
ရခိုင်ပြည်နယ် စစ်တွေမြို့မှာ စစ်ဆန့်ကျင်ရေး ဆန္ဒပြခဲ့တဲ့ တက္ကသိုလ်ကျောင်းသားလေးဦးကို ရဲတပ်ဖွဲ့က အောက်တိုဘာလ ၁၉ ရက်နေ့က ဖမ်းဆီးလိုက်ပါတယ်။,ရခိုင်ပြည်ကျောင်းသားသမဂ္ဂက ဦးဆောင်ပြုလုပ်ခဲ့တဲ့ အဲ့ဒီဆန္ဒပြပွဲဟာ အောက်တိုဘာလ ၁၉ ရက်နေ့ နေ့လယ် တစ်နာရီခွဲခန့်မှာ စစ်တွေမြို့ဝင်္ကဘာကွင်းက စတင်ထွက်ခွာလာခဲ့ပြီး မြို့ထဲကိုအရောက်မှာ ရဲတပ်ဖွဲ့ရဲ့တားဆီးမှုကိုခံခဲ့ရကာ နေ့လယ် ၂ နာရီအချိန်မှာ ဆန္ဒပြတောင်းဆိုနေကြတဲ့ကျောင်းသားတွေကို ပိတ်ဆို့မှုတွေပြုလုပ်ပြီးတော့ ဦးဆောင်သူလေးဦးကို ဖမ်းဆီးသွားခဲ့တာ ဖြစ်ပါတယ်။ ဖမ်းဆီးခံရသူတွေကတော့ ရခိုင်ပြည်ကျောင်းသားသမဂ္ဂက ကိုကျော်နိုင်ဌေး၊ ကိုဦးသန်းနိုင်၊ ကျောင်းသားများသမဂ္ဂ-ကျောက်ဖြူပညာရေးကောလိပ်က ကိုမြတ်စိုးဝင်း ၊ ရခိုင်ကျောင်းသားများသမဂ္ဂ တက္ကသိုလ်များရန်ကုန်က ကိုကောင်းထွန်းတို့ဖြစ်ကြပါတယ်။ ဆန္ဒပြတဲ့သူတွေက ပြည်နယ်အစိုးရအလိုမရှိ၊ ပြည်ထောင်စုအစိုးရအလိုမရှိ၊ ဖက်ဆစ်စစ်တပ်ကျဆုံးပါစေ၊ No Bloody Government၊ No Murder Army စတဲ့ အချက်တွေကို ကြွေးကြော်ဆန္ဒဖော်ထုတ်ခဲ့ကြတာဖြစ်ပါတယ်။ ပြီးခဲ့တဲ့ စက်တင်ဘာ ၉ ရက်နေ့ကလည်း စစ်တွေမှာ တက္ကသိုလ်ကျောင်းသားသုံးဦးတို့ဟာ ပြည်နယ်အစိုးရအဖွဲ့ရုံးရှေ့မှာ စစ်ဆန့်ကျင်ရေးဆန္ဒပြတဲ့အတွက် ဖမ်းဆီးခံခဲ့ရပြီး ငြိမ်းစုစီပုဒ်မ ၁၉ နဲ့ တရားစွဲဆိုခံထားရတာဖြစ်ပါတယ်။ အခုဖမ်းဆီးခံလိုက်ရတဲ့ လေးဦးထဲမှာပထမအကြိမ်ဆန္ဒပြလို့ တရားစွဲဆိုခံထားရတဲ့ ကိုကျော်နိုင်ဌေးနဲ့ ကိုဦးသန်းနိုင်တို့နှစ်ဦးပါဝင်နေပါတယ်။ အခုတစ်ကြိမ်ကျောင်းသားတွေဆန္ဒပြရာမှာတော့ သူတို့ကို‌ထောက်ခံအားပေးကြတဲ့ အရပ်သားတွေရာနဲ့ချီပြီး ပူးပေါင်းပါဝင်ခဲ့ကြတာလည်းဖြစ်ပါတယ်။ စက်တင်ဘာ ၉ ရက်နေ့က ဆန္ဒပြလို့ တရားစွဲခံထားရသူ နှစ်ဦးလည်းထပ်မံပါဝင်လာခဲ့ ပြီးခဲ့တဲ့စက်တင်ဘာလ ၉ ရက်နေ့က ကျောင်းသားတွေက ရခိုင်ပြည်နယ်မှာ ကိုဗစ်ကာလအတွင်း ပြည်နယ်အစိုးရရဲ့ စီမံခန့်ခွဲတာ ညံ့ဖျင်းမှုတွေနဲ့ ရခိုင်ပြည်သူတွေ ခံစားနေရတဲ့ စစ်ဘေးစစ်ဒဏ်တွေကို အစိုးရအနေနဲ့ ကူညီပေးမှု ညံ့ဖျင်းတဲ့ကိစ္စတွေကြောင့် ဆန္ဒပြခဲ့ရတာ ဖြစ်တယ်လို့ ကျောင်းသားသမဂ္ဂက ပြောပါတယ်။ ဒါ့အပြင် လက်ရှိပဋိပက္ခဖြစ်ပွားနေတဲ့ ဒေသတွေအတွက် ငြိမ်းချမ်းရေး ဆွေးနွေးမှုတွေ မလုပ်ပေးနိုင်တဲ့အတွက် အစိုးရအပေါ်မှာ ဖိအားပေးတဲ့အနေနဲ့ ပြုလုပ်ရတာဖြစ်တယ်လို့ လည်း ဆိုပါတယ်။ ရခိုင်ပြယ်နယ် စစ်တွေမြို့ အစိုးရအဖွဲ့ရုံးရှေ့မှာ စက်တင်ဘာ ၉ ရက် နေ့လယ်ပိုင်းက စစ်ဆန့်ကျင်ရေး ဆန္ဒထုတ်ဖော်ခဲ့ကြတဲ့ တက္ကသိုလ်ကျောင်းသားသုံးဦးကို စက်တင်ဘာ ၁၀ ရက် စစ်တွေမြို့နယ်တရားရုံးမှာ သဘာဝဘေးအန္တရာယ်ဆိုင်ရာ စီမံခန့်ခွဲမှုဥပဒေ ပုဒ်မ၂၅ အပါအဝင် ပုဒ်မ သုံးခုနဲ့ အမှုဖွင့်ခံခဲ့ရပါတယ်။ အဲဒီနောက် ကျောင်းသားသုံးဦးကို သဘာဝဘေးအန္တရာယ်ဆိုင်ရာ စီမံခန့်ခွဲမှုဥပဒေနဲ့ အမှုဖွင့် တာကိုပယ်ဖျက်ခဲ့ပြီး ငြိမ်းစုစီ ပုဒ်မနဲ့တရားရင်ဆိုင် နေတုန်းမှာ သူတို့ထဲက နှစ်ဦး ကအောက်တိုဘာ ၁၉ ရက်နေ့ ဆန္ဒပြပွဲမှာ ထပ်မံ ပါဝင်လာခဲ့တာလည်း ဖြစ်ပါတယ်။
"၂၀၁၈ - ၂၀၁၉ ပညာသင်နှစ်အတွက် တက္ကသိုလ်ဝင်တန်းစာမေးပွဲဖြေဆိုသူ ရှစ်သိန်းငါးသောင်း ကျော်ရှိတဲ့ အနက် နှစ်သိန်းခြောက်သောင်းကျော် အောင်မြင်ပြီး အောင်ချက်ရာခိုင်နှုန်း ၃၁ ဒဿမ ၄၄ ရာခိုင်နှုန်း ရှိခဲ့ပြီး ယခင်နှစ်အောင်ချက်အောက် တစ်, ရာခိုင်နှုန်းကျော်ကျော်လျော့နည်းခဲ့တယ်လို့ မြန်မာနိုင်ငံစာစစ် ဦးစီးဌာနရဲ့ တရားဝင်ထုတ်ပြန်ချက်ကနေသိရပါတယ်။",ရမှတ်ပေါင်း ၅၅၅ မှတ်နဲ့ တစ်နိုင်ငံလုံးအမှတ်အများဆုံးဆုရှင် မောင်ကျော်လင်းသန်း ' ' ပြီးခဲ့တဲ့နှစ်ထက် အောင်ချက် ၁ဒသမ ၃၈ ရာနှုန်းကျခဲ့သလို ဂုဏ်ထူးရသူအရေအတွက်ကလည်း ၈နှစ်အတွင်းမှာ တတိယအနည်းဆုံးဖြစ်ခဲ့ပါတယ် ။ တိုင်းနဲ့ပြည်နယ်အလိုက် နည်းနည်းချင်းစီကျခဲ့လို့ အခုလို အောင်ချက်ရာခိုင်နှုန်းကျသွားတာဖြစ်တယ်''လို့ ပညာရေးဝန်ကြီးဌာန မြန်မာနိုင်ငံစာစစ်ဦးစီးဌာန ဒုတိယညွန်ကြားရေးမှူး ဒေါက်တာမြတ်စိုးအောင်ကပြောပါတယ်။ တစ်နိုင်ငံလုံးအောင်မြင်သူ နှစ်သိန်းခြောက်သောင်းကျော်ရှိတဲ့အနက် မွန်ပြည်နယ်က အောင်ချက်ရာနှုန်း ၃၇ ဒဿမ ၅၄ ရာခိုင်နှုန်းနဲ့ အောင်ချက်အကောင်းဆုံးဖြစ်ခဲ့ပြီး မန္တလေးတိုင်းဒေသကြီးက ၃၆ဒဿမ ၁၃ရာနှုန်းနဲ့ ဒုတိယဖြစ်ခဲ့ပါတယ်။ အောင်ချက်ရာခိုင်နှုန်းနဲ့အတူ တစ်နိုင်ငံလုံးအတိုင်းအတာနဲ့ သိပ္ပံဘာသာတွဲ၊ ဝိဇ္ဇာဘာသာတွဲနဲ့ ဝိပ္ပံဘာသာ တွဲ တွေမှာ အမှတ်အများဆုံးရရှိခဲ့သူတွေစာရင်းလည်း တစ်ပြိုင်တည်းထွက်ရှိခဲ့ပါတယ်။ ဇွန် ၈ရက်နေ့ မနက်အစောပိုင်းက အောင်စာရင်းကြည့်ရှုနေသူများ တစ်နိုင်ငံလုံးမှာ အမှတ်အများဆုံးဖြစ်သလို သိပ္ပံဘာသာတွဲနဲ့ တစ်နိုင်ငံလုံး အမှတ်အများဆုံး ပထမဆု ကိုတော့ ရန်ကုန်တိုင်းဒေသကြီး အ.ထ.က ၄ အလုံကနေတက်ရောက်ဖြေဆိုခဲ့တဲ့ မောင်ကျော်လင်းသန်းက အမှတ်ပေါင်း ၅၅၅ မှတ်နဲ့ နေရရှိခဲ့ပါတယ်။ ' ' ကျွန်တော့်ရဲ့ ဘဝရည်မှန်းချက်အနေနဲ့ကတော့ ဆရာဝန်ကြီးဖြစ်ချင်တယ်။ ကလေးအထူးကု တစ်ယောက် ဖြစ်ချင်တယ်။ ငယ်ငယ်ကတည်းက နေမကောင်းလို့ သွားပြရတိုင်း ကျွန်တော်ကို ကုပေးတဲ့ ဆရာဝန်ကြီးတွေက လုံးဝစမတ်ကျတယ်။ အရမ်းအားကျခဲ့ရတယ်။ဒါကြောင့်လည်း ကလေးအထူးကုဆရာဝန်တစ်ယောက်ဖြစ်ချင် တယ်။''လို့ တစ်နိုင်ငံလုံးအမှတ်အများဆုံးလည်းဖြစ် သိပ္ပံဘာသာတွဲ ပထမဆုရှင်လည်းဖြစ်တဲ့ မောင်ကျော်လင်း သန်းကသူ့ရည်မှန်းချက်ကို ဘီဘီစီကိုပြောပါတယ်။ ဝိဇ္ဇာဘာသာတွဲမှာ ရမှတ်ပေါင်း ၄၉၃မှတ်နဲ့ တစ်နိုင်ငံလုံး ပထမဆုရှင် မသဇင်ဝင်း ဝိဇ္ဇာဘာသာတွဲမှာ ရမှတ်ပေါင်း ၄၉၃မှတ်နဲ့ တစ်နိုင်ငံလုံး ပထမဆုကိုတော့ ဧရာဝတီတိုင်းဒေသကြီးမှာရှိတဲ့ အထက၊ ကောက်တဲ့ရိုး၊ ကျုံပျော်မြို့နယ်က မသဇင်ဝင်းက ရရှိခဲ့တာဖြစ်ပါတယ်။ အမှတ်အများဆုံးဆုရှင်ဖြစ်ပေမယ့်လည်း မသဇင်ဝင်းဟာ ပြင်ပကျုရှင်မယူခဲ့ဘဲ မသိတဲ့စာတွေကို ကျောင်းက ဆရာမတွေကိုမေးကာ၊ တစ်နေ့စာ တစ်နေ့ပြီးအောင်ဖတ်လို့ အောင်မြင်ခဲ့တာဖြစ်တယ်လို့ သူမရဲ့မိဘတွေက ဘီဘီစီကိုပြောပါတယ်။ ကလေးတွေကို စာပြန်သင်ပေးချင်လို့ ဆရာမဖြစ်ချင်ပြီး ပညာရေး တက္ကသိုလ် ဆရာအတတ်သင် တက်ကာ ဘီအီးဒီ ဘွဲ့ယူနိုင်ဖို့ ရည်မှန်းထားတယ်လို့ မသဇင်ဝင်းကသူမရဲ့ ရည်မှန်းချက်ကို ပြောပြပါတယ်။ တစ်နိုင်ငံလုံးအောင်မြင်သူ နှစ်သိန်းခြောက်သောင်းကျော်ထဲမှာ အကျဉ်းထောင်တွေထဲကနေ ဖြေဆို အောင်မြင်သူတွေလည်းရှိခဲ့ပါတယ်။ ဒီထဲကမှ အကျဉ်းထောင်အသီးသီးကနေ ဂုဏ်ထူးနဲ့အောင်မြင်သူ ၄၁ဦး ရှိခဲ့ပြီး ၃ဘာသာဂုဏ်ထူးရသူ ၄ဦးလည်းရှိခဲ့တယ်လို့ အကျဉ်းဦးစီးဌာနကနေသိရပါတယ်။
အရှေ့အလယ်ပိုင်းနဲ့ အာဖရိက အမေရိကန် သံရုံး ၁၉ ရုံး ယာယီ ပိတ်ထားမယ့်ကာလကို သြဂုတ်လ ၁၀ ရက်နေ့အထိ အချိန်တိုးမြှင့် သတ်မှတ်လိုက်တယ်လို့ အမေရိကန်အစိုးရက ဆိုပါတယ်။,"အယ်ကိုင်ဒါရဲ့ အစီအမံနဲ့ တိုက်ဖို့ အလား အလာ ရှိတယ်လို့ ဖေါ်ပြထား အခုလို တိုးမြှင့် သတ်မှတ်လိုက်တာဟာ ခြိမ်းခြောက်မှု အသစ်ထပ်ထွက်လာလို့ မဟုတ်ဘဲ သတိကြီးကြီးထား ဆောင်ရွက်တဲ့ သဘောဖြစ်တယ်လို့ နိုင်ငံခြားရေး ဝန်ကြီး ဌာနက ပြောပါတယ်။ အကြမ်းဖက် တိုက်ခိုက်မှု အန္တရာယ် ရှိတဲ့ အတွက် သံရုံး တချို့ကို ယာယီပိတ် ထားခဲ့တာ ဖြစ်ပြီး အမေရိကန် နိုင်ငံသား တွေကိုလည်း ခရီးသွားလာမှုနဲ့ ပတ်သက်ပြီး သတိပေးချက် ထုတ်ခဲ့ပါတယ်။ ကာဘူးလ်၊ ဘဂ္ဂဒက်နဲ့ တခြားသံရုံး တချို့ ကိုတော့ တနင်္လာနေ့မှာ ပြန်ဖွင့်မှာ ဖြစ်ပါတယ်။ အမေရိကန် နိုင်ငံခြားရေး ဌာနရဲ့ ထုတ်ပြန်ချက် အရ အရှေ့ အလယ် ပိုင်းနဲ့ မြောက်အာဖရိက တို့မှာ အယ်ကိုင်ဒါရဲ့ အစီအမံနဲ့ တိုက်ဖို့ အလား အလာ ရှိတယ်လို့ ဖေါ်ပြထားပြီး စနေနေ့ နှောင်းပိုင်း က သမ္မတ အိုဘားမားရဲ့ လုံခြုံရေး အဖွဲ့ဟာ သူ့ကို အစီရင် ခံခဲ့ ပါတယ်။ ဒီအဖွဲ့ကို အမျိုးသား လုံခြုံရေး အကြံပေး ပုဂ္ဂိုလ် ဆူဇင်ရိုက်စ် ခေါင်းဆောင်ပြီး ကာကွယ်ရေး ဝန်ကြီး အပါ အဝင် FBI, CIA အကြီးအကဲတွေ ပါဝင်ပါတယ်။ ဒီအဖွဲ့က ပြီးခဲ့တဲ့ သီတင်းပတ် အတွင်း ရရှိ ခဲ့တဲ့ ခြိမ်းခြောက် မှုတွေနဲ့ ကြိုတင် ပြင်ဆင် မှုတွေကို သမ္မတအား ရှင်းပြခဲ့ပါတယ်။ အမေရိကန် ဘက်က အယ်ကိုင်းဒါး တို့ရဲ့ သတင်းကို ကြားဖြတ် ရရှိပြီးနောက် အခုလို သံရုံးပိတ် ဖို့နဲ့ အမေရိကန် တို့ရဲ့ ကမ္ဘာတလွှား ခရီးသွားဖို့ သတိပေးမှု ထွက်လာတာ ဖြစ်ပါတယ်။ အရှေ့အလယ်ပိုင်းနဲ့ ပတ်သက်လို့ အခုရတဲ့ သတင်းတွေ အရ အယ်ကိုင်ဒါးနဲ့ သူ့ရဲ့ ဆက်နွယ်တဲ့ အဖွဲ့ တွေဟာ ဒေသတွင်းနဲ့ အခြား နေရာတွေမှာ အခု အချိန် ကနေ ဩဂုတ်လကုန် အထိ အကြမ်းဖက် တိုက်ခိုက်ဖို့ အစီ အစဉ် တွေ ရှိတယ်လို့ အမေရိကန် နိုင်ငံခြားရေး ဌာနက ဆိုပါတယ်။ အမည် မဖေါ်တဲ့ အမေရိကန် အရာရှိ ကတော့ အခု ခြိမ်းခြောက် မှုတွေနဲ့ မွတ်ဆလင် ရာမန်ဒန်လ ကုန်ဆုံးမယ့် အချိန်နဲ့ ဆက်စပ်မှု ရှိနိုင် တယ်လို့ ပြောပါတယ်။ ယူကေ အပါ အဝင် ဥရောပ နိုင်ငံတွေ ကလည်း ယီမင် နိုင်ငံရှိ သူတို့ သံရုံး တွေကို ယာယီ ပိတ်ထားလိုက် ပါတယ်။ သောကြာနေ့က အမေရိကန် နိုင်ငံခြားရေး ဝန်ကြီး ဌာနက ထုတ်ပြန်တဲ့ ခရီးသွားရေး သတိပေးချက် ဟာလည်း အခုချိန် ကနေ သြဂုတ်လ ကုန် အထိ အကျုံးဝင် ပါတယ်။"
မြန်မာနိုင်ငံမှာ ဖြစ်ခဲ့တဲ့ ဘာသာရေး ပဋိပက္ခတွေနဲ့ ပတ်သက်လို့ စိုးရိမ်မိကြောင်း အင်ဒိုနီးရှား သမ္မတ ဆူဆီလို ဘန်ဘန်း ယူဒိုယိုနို က သူ့ရဲ့ မြန်မာနိုင်ငံ ခရီးစဉ်အတွင်း မြန်မာသမ္မတ ဦးသိန်းစိန်နဲ့ တွေ့ဆုံစဉ်မှာ ထုတ်ဖေါ် ပြောဆိုခဲ့ပါတယ်။,အင်ဒိုနီးရှားနဲ့ မြန်မာနိုင်ငံအကြား ကုန်သွယ်ရေး သဘောတူချက် နားလည်မှု စာချွန်လွှာတွေ လက်မှတ်ရေးထိုး အင်ဒိုနီးရှား နိုင်ငံဟာ အာရှမှာ မွတ်ဆလင် အများဆုံး နေထိုင်တဲ့ နိုင်ငံ ဖြစ်တာမို့ မြန်မာနိုင်ငံမှာ ဖြစ်ခဲ့တဲ့ မွတ်ဆလင်နဲ့ ဗုဒ္ဓဘာသာဝင်တွေအကြား ပဋိပက္ခနဲ့ ပတ်သက်လို့ စိုးရိမ်မှုတွေ ရှိနေကြောင်း၊ ဒါ့ကြောင့် ဒီပဋိပက္ခ နောက်ဆုံးအခြေအနေ ဘယ်လို ရှိသလဲ၊ အဲဒီ ဒေသတွေမှာ လူသားချင်း စာနာတဲ့ ကယ်ဆယ်ရေး အကူအညီပေးရေးတွေနဲ့ အဲဒီမှာ ဘာသာကွဲတွေအကြား အစဉ်အမြဲ အတူယှဉ်တွဲ နေထိုင်သွားနိုင်ရေးတွေနဲ့ ပတ်သက်လို့ မြန်မာအစိုးရအနေနဲ့ ဘာတွေ ဆောင်ရွက်နေသလဲ ဆိုတဲ့ အကြောင်းတွေကို သမ္မတ ဦးသိန်းစိန်နဲ့ တွေ့ဆုံစဉ်မှာ သမ္မတ ယူဒိုယိုနိုက မေးမြန်းခဲ့တယ်လို့ အင်ဒိုနီးရှား သမ္မတနဲ့ အတူ မြန်မာနိုင်ငံကို လိုက်ပါခဲ့တဲ့ သမ္မတရဲ့ နိုင်ငံတကာ ရေးရာ ပြောခွင့်ရ ပုဂ္ဂိုလ် Teuku Faizasyah က ဘီဘီစီ မြန်မာပိုင်းဌာနကို ပြောပြပါတယ်။ အခုလို တဘက်နဲ့တဘက် အကြမ်းဖက် တိုက်ခိုက်တဲ့အထိ ပဋိပက္ခတွေ ကြီးထွားလာခဲ့တာဟာ အဲဒီ ဒေသမှာ ဖြစ်ပေါ်နေတဲ့ ပညာရေး၊ အလုပ်အကိုင် ရရှိရေး စတဲ့ လူမှုရေး အခက်အခဲတွေ ကြောင့် ဖြစ်တယ် ဆိုပြီး သမ္မတ ဦးသိန်းစိန်က ပြန်လည် ရှင်းပြခဲ့တယ်လို့ ဆိုပါတယ်။ သမ္မတ ယူဒိုယိုနိုရဲ့ ခရီးစဉ်ဟာ နှစ်နိုင်ငံအကြား ချစ်ကြည်ရင်းနှီးမှုကို တိုးမြှင့်ဖို့နဲ့ နှစ်နိုင်ငံကြား ပူးပေါင်း ဆောင်ရွက်မှုတွေကို တိုးမြှင့်ဖို့ ရည်ရွယ်တာ ဖြစ်ပြီး ဒီခရီးစဉ်အတွင်း ကုန်သွယ်ရေး ဆိုင်ရာ သဘောတူချက် နားလည်မှု စာချွန်လွှာ တွေကို လက်မှတ် ရေးထိုးခဲ့ကြပါတယ်။ နှစ်နိုင်ငံ ကြား ကုန်သွယ်မှုတန်ဘိုး က အခုအချိန်မှာ အမေရိကန် ဒေါ်လာသန်း ၄၆၀ လောက် ရှိနေပြီး ၂၀၁၅ ခုနှစ်လောက်ကျရင် ကုန်သွယ်မှုတန်ဘိုး ဒေါ်လာ သန်း ၅၀၀ ထိ မြင့်လာဖို့ ရည်မှန်း ထားတယ်လို့ သိရပါတယ်။ အင်ဒိုနီးရှား ရဲ့ ပုဂ္ဂလိက ကုမ္ပဏီတွေ အနေနဲ့ မြန်မာရဲ့ အခြေခံအဆောက်အအုံ တည်ဆောက်ရေး တွေ၊ စွမ်းအင် ကဏ္ဍ တွေ နဲ့ တယ်လီ ကွန်မြူနီကေးရှင်း ဆက်သွယ်ရေး ဘက်တွေ မှာ စိတ်ဝင်တစားရှိနေကြတယ်လို့ ဆိုပါတယ်။ အခု ခရီးစဉ်ဟာ နှစ်နိုင်ငံ အကြား နိုင်ငံတော် ခရီးစဉ် ဖြစ်တာမို့ OIC အစ္စလာမစ် ပူးပေါင်း ဆောင်ရွက်ရေးအဖွဲ့ မြန်မာနိုင်ငံ လာရေး ကိစ္စကိုတော့ ထည့်သွင်း ဆွေးနွေး တာမျိုး မရှိခဲ့ဘူးလို့ ပြောပါတယ်။
စင်ကာပူမှာ အလုပ်လုပ်ကိုင်နေတဲ့ မြန်မာအိမ်အကူအမျိုးသမီးတစ်ဦးဟာ ကိုရိုနာဗိုင်းရပ်စ် သံယသလူနာအဖြစ် စင်ကာပူက တန်တာ့ခ်ဆုန် ဆေးရုံမှာ တက်ရောက်ကုသနေရတယ်လို့ ကာယကံရှင်က ဘီဘီစီကို ဒီကနေ့ ဖေဖော်ဝါရီ ၉ ရက်မှာ ပြောကြားလိုက်ပါတယ်။,"ဆေးရုံမှာကုသမှုခံယူနေတဲ့ မြန်မာအလုပ်သမားအမျိုးသမီးကို ဖေဖော်ဝါရီ ၉ ရက်က တွေ့ရစဉ် အထက်ပါအမျိုးသမီးဟာ ဖေဖော်ဝါရီလ ၇ ရက် ညနေမှာ သူ့အလုပ်ရှင်နဲ့အတူ ဈေးဝယ်သွားရင်း အသက်ရှူကြပ်တာ၊ ခေါင်းမူးတာ၊ ချောင်းဆိုးတာတွေကြောင့် နီးစပ်ရာ ဆေးခန်းဝင်ပြရာကနေ ဆေးစစ်မှုတွေပြုလုပ်အပြီးမှာ အာဏာပိုင်တွေက တန်တာ့ခ်ဆုန်ဆေးရုံကို အဲဒီနေ့ညနေပိုင်းမှာပဲ ချက်ချင်းပို့ဆောင်ခဲ့တာလို့ သူက ဘီဘီစီကို ပြောပြပါတယ်။ မြန်မာအမျိုးသမီးကို ဒီဆေးရုံမှာ သံသယလူနာအဖြစ် တင်ထားတာဖြစ်ပါတယ်။ လောလောဆယ်မှာ သူ့ရဲ့ ဆေးစစ်ချက်အဖြေကို မသိရသေးဘဲ ခုဆို စင်ကာပူက ကူးစက်ရောဂါတွေ ကုသတဲ့ဆေးရုံမှာ ရောက်ရှိ ကုသမှုခံယူနေတာ သုံးရက်ရှိပြီဖြစ်ပါတယ်။ သူမရဲ့အိမ်ရှင်အမျိုးသမီးဟာ တရုတ်ကို ပြီးခဲ့တဲ့လက သွားရောက်ထားပြီး အဲဒီနောက် ပြီးခဲ့တဲ့တစ်ပတ်တည်းက ဖျားနေတာဖြစ်ပြီး သူကနေတစ်ဆင့် သူမဆီကို ကူးစက်တယ်လို့ ပြောပါတယ်။ ""ညီမ သူဌေးမ နေမကောင်းလို့ သူ့ဆီကနေ ကူးတာပါ။ ဖျားတယ်။ သုံးရက်လောက်ကြာတော့ သူဆေး ခန်းပြပေးမယ်ပြောတယ်။ ကိုယ်ပူကလည်း ကြားထဲမှာ မကျဘူး။ ဖေဖော်ဝါရီ၇ ရက် ညနေပိုင်းမှာ သူနဲ့ ဈေးဝယ်ထွက်တာ အဲဒီမှာ ချောင်းတအားဆိုးပြီး အသက်ရှူကြပ်ပြီး လဲတာပေါ့။ အဲဒီမှာတင် အဲဒီနားက လူတွေက ကူညီပြီး Ambulance နဲ့ ရဲနဲ့က နေပြီးတော့ဆေးရုံကိုပို့တာပေါ့"" လို့ မအေးမြင့်ခိုင်က ပြောပါတယ်။ သူ့မှာ ဘာရောဂါမှမရှိကြောင်းနဲ့ ရိုးရိုးဖျားတာ၊ချောင်းဆိုးတာသာဖြစ်ကြောင်း ဆေးခန်းမှာပြောပေမယ့် ဆေးခန်းကတော့ ရိုးရိုးဖျားတာမှန်ပေမဲ့လည်း တာဝန်အရ စစ်ဆေးမှာဖြစ်ပြီး ဘာရောဂါမှမရှိတာမှန်ရင် အိမ်ပြန်ခွင့်ပေးမယ်လို့ပြောကြောင်း သူက ပြောတယ်လို့ ဆိုပါတယ်။ အဲဒီနေ့က ဆေးခန်းမှာ သူ့လို တခြား နှာစေးချောင်းဆိုးလူနာတွေအများကြီး လာရောက်ပြသနေတာကို တွေ့ရတယ်လို့ သူက အဲဒီနေ့က ဆေးခန်းပြ တဲ့အတွေ့အကြုံကို သူက အခုလို ပြောပါတယ်။ ""ညီမကို အများကြီးပဲ ဆေးစစ်တယ်။ ညီမကလည်း အဖျားကလည်း မကျဘူး။ ချောင်းဆိုးကလည်း မရပ်ဘူး။ ပြီးတော့ X Ray မှာလည်း အဖြေတစ်ခုထွက်လို့ဆိုပြီးတော့ ဆေးရုံတက်ခိုင်းလိုက်တာ။ ဘာ အဖြေထွက် လဲဆိုတာတော့ မသိသေးဘူး။ ညီမ မတက်ချင်ဘူးပြောတော့ သူတို့ဘက်က ခွင့်မပြုဘူး။ ဆေးရုံတက်လိုက်တာ အကောင်းဆုံးပါပဲပေါ့နော်။ ဆေးရုံမတက်လည်း အိမ်မှာ ပြန်နေလို့မရဘူး။ တခြား သူတွေကို ကူး မှာစိုးလို့ပေါ့နော်။ အဲဒါနဲ့ လူနာတင်ယာဉ်နဲ့ပဲ ဒီဆေးရုံကို ပို့လိုက်တာ"" လို့ သူက ဆိုပါတယ်။ ဆေးရုံတက်နေတဲ့ ရက်တွေအတွင်း ညဘက်တွေမှာ မကြာခဏ ဆေးထိုးကုသမှုတွေရှိပြီး အချိန်ပြည့် နှစ်နာရီခြားတစ်ခါ ဆေးလာစစ်တာတွေရှိတယ်လို့ ပြောပါတယ်။ ဖေဖော်ဝါရီ ၈ ရက်မနက်ပိုင်း သက်သာပေမဲ့ နေ့ခင်းပိုင်း အဖျားပြန်တက်လို့ ညပိုင်းမှာ သွေးဖောက်စစ်ဆေးမှုတွေ ထပ်လုပ် ထားတယ်လို့ သူက ပြောပါတယ်။ သူ့ကို လာကုသတဲ့ ဆေးရုံတာဝန်ရှိသူတွေအကုန်လုံးဟာ လူနာခန်းထဲ လာရောက်တဲ့အခါ ဝတ်စုံပြည့်ဝတ်ဆင်ကုသတာတွေ့ရပြီး သူကိုယ်တိုင်လည်း နှာခေါင်းစည်းကို အချိန်ပြည့် တပ်ဆင်နေထိုင်ရတယ်လို့ သူက ဆိုပါတယ်။ ဝူဟန်ဗိုင်းရပ်စ်ကြောင့် စိုးရိမ်တကြီးနဲ့ စားသောက်ကုန်အပါအဝင် လူသုံးကုန်တွေကို ဝယ်ယူတာတွေကြောင့် ဈေးဝယ်စင်တာတွေမှာ ကုန်ပစ္စည်းပြတ်လပ်တဲ့အထိ ဖြစ်နေပါတယ်။ အထက်ပါအမျိုးသမီးဟာ သူ့အိမ်ရှင်နဲ့အတူ စင်ကာပူမှာ နေ့တိုင်း ဈေးရောင်းထွက်ရပြီး နေရာစုံ ရောက်ရ သလို လူပေါင်းစုံနဲ့ ထိတွေ့ဆက်ဆံရတဲ့အတွက် ဒီကိုရိုနာဗိုင်းရပ်စ် စတင် ကူးစက်ဖြစ်ပွားတယ်လို့ သတင်းတွေကြားရတည်းက စိုးရိမ်မှုတွေရှိခဲ့တယ်လို့ ဆိုပါတယ်။ ဒါကြောင့် သူ့သူဌေးကို နှာခေါင်းစည်းတွေ တပ်ဖို့ တောင်းဆိုပေမဲ့ သူဌေးကလည်းမတပ်သလို သူ့ကိုလည်း မဝယ်ပေးဘူးလို့ ပြောပါတယ်။ လက်ကိုတော့ မကြာခဏဆေးလေ့ရှိတယ်လို့ သူက ဆိုပါတယ်။ အိမ်ရှင်ဖြစ်သူ စတင်ဖျားနာလာစဉ်မှာဆေးခန်းပြဖို့ တိုက်တွန်းခဲ့ပေမယ့် အိမ်ရှင်က လက်မခံခဲ့ဘူးလို့လည်း သူက ဆိုပါတယ်။ သူ့အိမ်ရှင် သူဌေးမက ဖေဖော်ဝါရီ ၈ ရက်ညပိုင်းမှာ ဆက်သွယ်လာပြီး နေကောင်းလားဆိုတာအခြေအနေမေးကြောင်းနဲ့ အိမ်ရှင်က ဆေးခန်းပြမပြကိုရော မမေးဖြစ်လိုက်ဘူးလို့ သူက ဆက်ပြောပါတယ်။ စင်ကာပူက နိုဗယ်ကိုရိုနာဗိုင်းရပ်စ် ကူးစက်မှု ဖြစ်စဉ် ၃ ခုမှာတရုတ်ပြည်မကြီးကို ခရီးသွားခဲ့ဖူးတာ မရှိတဲ့အပြင် အရင်ကူးစက်မှုဖြစ်စဉ်တွေနဲ့ ဆက်နွှယ်မှုမရှိကြောင်း တွေ့ရှိခဲ့ရလို့ ဖေဖော်ဝါရီ ၇ ရက် ကစပြီး ဗိုင်းရပ်စ်ကူးစက်မှု စိုးရိမ်ရတဲ့အခြေအနေကို လိမ္မော်ရောင်အဆင့် ထိ စင်ကာပူ အစိုးရက တိုးမြှင့်သတ်မှတ်ခဲ့တာဖြစ်ပါတယ်။ နှာခေါင်းစည်းတွေဝယ်ဖို့ တန်းစီစောင့်ဆိုင်းနေကြတဲ့ စင်ကာပူပြည်သူတွေ ဖေဖော်ဝါရီ ၈ ရက်အထိ စင်ကာပူမှာ ကိုရိုနာဗိုင်းရပ်စ် ကူးစက်ခံထားရသူ ၄၀ ဦးရှိနေပြီလို့ သတင်းတွေက ဆိုပါတယ်။ ဒါ့အပြင် ဒီကနေ့ ဖေဖော်ဝါရီ ၉ ရက် မနက်ပိုင်းမှာ စင်ကာပူမှာ အခြေခံလူသုံးကုန်ပစ္စည်းတွေကို အကန့်အသတ်နဲ့သာရောင်းချဖို့ ကြေညာချက်ထုတ်ပြန်ထားပါတယ်။"
မြောက်ကိုရီးယား ခေါင်းဆောင် ကင်မ်ဂျွန်အန် ကို လုပ်ကြံဖို့ ကြိုးစားတယ် ဆိုပြီး ဟာသလုပ် ရိုက်ကူး တဲ့ The Interview ဆိုတဲ့ ရုပ်ရှင် ရဲ့ ဒီဗီဒီချပ် တွေကို ရန်ကုန် မှာ လိုက်လံ ဖမ်းဆီး နေကြောင်း သတင်း တွေ ထွက်ပေါ် ခဲ့ပါတယ်။,ဒီဗီဒီချပ် တွေ ဖြန့်ချီတဲ့ ဗိုလ်တထောင် နဲ့ လသာမြို့နယ် ကို တနင်္လာနေ့ တုန်းက ရဲကနေ ဝင်ရောက် ရှာဖွေစီးနင်းမှုတွေ လုပ်ခဲ့။ မြောက်ကိုရီးယား သံရုံး ကနေ ပြီးခဲ့တဲ့ တနင်္ဂနွေ နေ့ တုန်းက ရန်ကုန်တိုင်း အစိုးရ နဲ့ တွေ့ဆုံပြီး The Interview ရုပ်ရှင် ဒီဗီဒီချပ် တွေကို မဖြန့်ဖြူး နိုင်အောင် တားဆီး ပေးဖို့ ဆွေးနွေးပြီး စာနဲ့ မေတ္တာ ရပ်ခံတယ် လို့ ဧရာဝတီ သတင်းဌာန က ဆိုပါတယ်။ The Interview ဆိုတဲ့ ဒီဗီဒီတွေ ကို ရှာဖွေ ဖမ်းဆီးမှု တွေ မြို့ထဲ မှာ ကြားနေရတဲ့ အကြောင်း လှည်းတန်းက ဒီဗီဒီ အရောင်းသမား တစ်ယောက် က ဘီဘီစီ ကို ပြောပြ ပါတယ်။ ဒီဗီဒီချပ် တွေ ဖြန့်ချီ တဲ့ ဗိုလ်တထောင်နဲ့ လသာမြို့နယ် ကိုလည်း တနင်္လာနေ့ တုန်းက ရဲကနေ ဝင်ရောက် ရှာဖွေ စီးနင်းမှု တွေ လုပ်ခဲ့ပါတယ်။ ရန်ကုန်တိုင်း အစိုးရ အဖွဲ့ လုံခြုံရေး ဆိုင်ရာ ဝန်ကြီး ဦးတင်ဝင်း ကတော့ လုပ်ရိုး လုပ်စဉ် ခိုးကူး ခွေတွေကို ရှာတာ ဖြစ်ပြီး The Interview ရုပ်ရှင် နဲ့ ပတ်သက်လို့ သီးခြား ညွှန်ကြားချက် ရရှိ မထားဘူး လို့ ပြောပါတယ်။ အခုလို မြန်မာ အာဏာပိုင် တွေ ဘက်က ငြင်းဆိုပေမယ့် ဒီဗီဒီသမား တွေရဲ့ ပြောကြား ချက် အပါအဝင် မြောက်ကိုရီးယား အစိုးရ ကလည်း ဒီရုပ်ရှင် ကို တရားဝင် ကန့်ကွက်မှု ရှိတော့ ဒါဟာ တိုက်ဆိုင်မှု လို့ မပြော နိုင်ကြောင်း ဝေဖန် နေကြပါတယ်။
ယီမင် နိုင်ငံ ငြိမ်းချမ်းရေး အတွက် စကားပြောပွဲ တွေ ကို နောက် သီတင်းပတ် အကုန် မှာ စတင် မယ် ဆိုပြီး ကုလသမဂ္ဂ က အတည်ပြု လိုက်ပါတယ်။,ယီမင် နိုင်ငံ ထဲမှာ တော့ လက်နက်ကိုင် ပဋိပက္ခ ဟာ ကြီးထွားနေဆဲ ဖြစ်။ ယီမင် နိုင်ငံ ထဲမှာ တော့ လက်နက်ကိုင် ပဋိပက္ခ ဟာ ကြီးထွား နေဆဲ ဖြစ်ပါတယ်။ ငြိမ်းချမ်းရေး ဆွေးနွေး ပွဲ မှာ ယီမင် ရဲ့ ကွဲပြား တဲ့ အင်အားစု တွေ အားလုံး တင်ကြို ကန့်သတ် မှု တွေ ချမှတ် မထားပဲ ပါဝင် ကြဖို့ ကုလသမဂ္ဂ အတွင်းရေးမှုးချုပ် ဘဲန်ကီမွန်း က တိုက်တွန်း ပါတယ်။ ပြည်ပ ရောက် ယီမင် အစိုးရ ရော ဟူသီ သူပုန် တွေ ကပါ ဒီ ငြိမ်းချမ်းရေး ပွဲ ကို တက်ရောက် မယ် လို့ ပြောထား ပါတယ်။ အစောပိုင်း တုန်းက တော့ ယီမင် နိုင်ငံ ထဲ က ရှီအာ သူပုန် တွေ ဟာ ဆော်ဒီအာရေဗျ နိုင်ငံ ဘက် ကို ပါ ပစ်မှတ်ထား တိုက်ခိုက် မှု တွေ တိုးမြှင့် ဆောင်ရွက် လာတာ မှာ ဆော်ဒီ ရဲ့ မြို့တစ်မြို့ ဆီ ကို ချိန်ရွယ် ပစ်လွှတ် ခဲ့တဲ့ စကာ့ဒ် ဒုံးကျည် ကို တော့ ဆော်ဒီ က ပက်ထရီယော့ ဒုံးခွင်းဒုံး သုံးပြီး ပစ်ချ ခဲ့ရပါတယ်။
ဆီးရီးယား နိုင်ငံ မှ ဒုက္ခ သည်တွေ ဥရောပ နိုင်ငံ တွေ ဘက်ကို နည်းမျိုးစုံ နဲ့ လှည့်ဝင်နေ တဲ့ ကိစ္စဟာ ဥရောပ ခေါင်းဆောင်တွေ ခေါင်းခဲ နေရတဲ့ အထဲမှာ ဗြိတိသျှ ဝန်ကြီးချုပ် ဒေးဗစ်ကင်မရွန် လည်း ပါဝင်ပါတယ်။,စီးပွားရေး အရ အကျိုးအမြတ်၊ လူမှုရေး အထောက်အကူပြု ထောက်ပံ့မှု ငွေကြေး၊ ဆေးကုသမှု နဲ့ ပညာရေး ပံ့ပိုး မှု စတာတွေ မျှော်ကိုးပြီး ဝင်လာသူတွေရှိ အထူးသဖြင့် ဒုက္ခသည်တွေ ကို ဥရောပ သမဂ္ဂ အဖွဲ့ဝင်နိုင်ငံ တွေ အနေနဲ့ အချိုးကျ လက်ခံရမဲ့ အရေး ကိုလည်း ဗြိတိန် အနေနဲ့ တာဝန် မယူချင်တဲ့ အတွက် ဆီးရီးယား ဒုက္ခသည် စခန်း က ဒုက္ခ သည်တွေ ကိုပဲ လက်ခံမယ် လို့ပြောပါတယ်။ နိုင်ငံ အသီးသီး ရဲ့ နယ်စပ်ဖြတ်ကျော် ဝင်လာသူတွေ ထဲမှာ စစ်ပြေးဒုက္ခသည် တွေ ချည်း မပါဝင် နိုင်ပဲ စီးပွားရေး အရ အကျိုးအမြတ်၊ လူမှုရေး အထောက်အကူပြု ထောက်ပံ့မှု ငွေကြေး၊ ဆေးကုသမှု နဲ့ ပညာရေး ပံ့ပိုး မှု စတာတွေ မျှော်ကိုးပြီး ဝင်လာသူတွေ ကို ဗြိတိန် အနေနဲ့ လက်မခံလိုပါ။ ဥရောပ သမဂ္ဂ အနေနဲ့ အခြေခံ ပြုပြင်ပြောင်းလဲမှု တွေ ကို မပြုရင် အဖွဲ့ဝင် နိုင်ငံ အဖြစ် က နှုတ်ထွက်မယ်၊ အဖွဲ့ဝင် နိုင်ငံ ထဲ က ခိုလှုံခွင့်၊ အလုပ်လုပ်ပိုင်ခွင့် စတာရှိတဲ့ တိုင်အောင် ခံစားခွင့် တွေ ကို ကန့်သတ်ပစ်မယ် ဆိုတဲ့ အသံတွေ ထွက်လာပါတယ်။ ဗြိတိန် နိုင်ငံတွင်းမှာလည်း အခွန်ထမ်းပြည်သူတွေ က သူတို့ ခံစားပိုင်ခွင့် ထဲ က ဧည့်နိုင်ငံသားတွေ ကို မျှဝေ ပေးနေရတာကိုလည်း မကျေနပ်တော့ လို့ ဥရောပ သမဂ္ဂ ထဲက ခွဲထွက်ဖို့ ဖိအားပေးကြလို့ လူထုဆန္ဒ သဘောထားကောက်ခံ မဲ့ မဲပေးပွဲ ကိုလည်း စဉ်းစားထားရပါပြီ။ ဒီအခါမှာ ဥရောပ ခေါင်းဆောင် တချို့ က ဗြိတိန် ကို ဥရောပ သမဂ္ဂ ထဲ က မထွက်စေလိုတဲ့ အတွက် ဗြိတိန် ရဲ့ ပြုပြင်ပြောင်းလဲမှု ကို ထောက်ခံ ပါ့မယ် လို့ ပြောတဲ့ အထဲမှာ ဒိန်းမတ် ဝန်ကြီးချုပ် လားစ်လိုဂါ ရပ်စ်မူဆင် Lars Lokke Rasmussen ပါဝင်ပါတယ်။ အထူးသဖြင့် ကလေးသူငယ် ခံစားပိုင်ခွင့် အပါအဝင် လူမှုရေး ထောက်ပံ့မှု စနစ်တွေ ကို ပြုပြင် ပြောင်းလဲမယ် ဆိုရင် ဗြိတိန် တနိုင်ငံ ထဲ တင် အကျိုးရှိမှာမဟုတ်ပဲ ဒိန်းမတ်ရော အခြား ဥရောပ နိုင်ငံ တွေ ပါ အကျိုးရှိလာနိုင်ပါတယ် လို့ ထောက်ခံပြောလိုက်ပါတယ်။ ပိုလန် နိုင်ငံ ကို မစ္စတာ ကင်မရွန် ရောက်သွားတဲ့ အခါမှာလည်း ပိုလန် ဝန်ကြီးချုပ် က ဗြိတိန် မှာ ရောက်နေတဲ့ ပိုလန် နိုင်ငံသားတွေ နဲ့ မိသားစု တွေရဲ့ ခံစားပိုင်ခွင့် တွေ ထိခိုက်မှု မရှိဘူး ဆိုရင် သူတို့ ဘက်ကလည်း ထောက်ခံဖို့ အသင့် လို့ ပြောပါတယ်။
လာမယ့် ဖေဖော်ဝါ ရီ လ ၁၂ ရက်နေ့ ပြည်ထောင်စုနေ့မှာ တိုင်းရင်းသားလက် နက်ကိုင်တွေ ပါဝင်တဲ တစ်နိုင်ငံလုံး အဆင့် အပစ်အခတ် ရပ်စဲ ရေး လက်မှတ် ရေးထိုး နိုင်ဖို့အစိုးရဘက်က လိုလားတယ်လို့ သမ္မတ ဦးသိန်းစိန်က ထုတ်ဖော် ပြောဆို လိုက်ပါတယ်။,ကာကွယ်ရေး ဦးစီးချုပ်ကလည်း တိုင်းရင်းသား လက်နက်ကိုင် ခေါင်းဆောင်တွေနဲ့ တွေ့ဆုံခဲ့ နေပြည်တော်ကို ရောက်နေတဲ့ တိုင်းရင်းသား လက်နက်ကိုင် ၁၂ ဖွဲ့နဲ့ ဇန်နဝါရီလ ၅ ရက် တနင်္လာ နေ့က တွေ့ဆုံ ရာမှာ သမ္မတဦး သိန်းစိန်က ပြောလိုက်တာ ဖြစ်ပါတယ်။ ကာကွယ်ရေးဦးစီးချုပ် ဗိုလ်ချုပ်မှူးကြီး မင်းအောင်လှိုင် ကလည်း တိုင်းရင်းသား လက်နက်ကိုင် အဖွဲ့တွေနဲ့ နေ့လယ်ပိုင်းက တွေ့ဆုံခဲ့ပါတယ်။ အစိုးရ ရုံးစိုက်ရာ နေပြည်တော်မှာ အခုလို တိုင်းရင်းသား လက်နက်ကိုင် ခေါင်းဆောင် အများအပြားကို သမ္မတနဲ့ တပ်ဖက်က သီးခြားစီ လက်ခံ တွေ့ဆုံတာ ထူးခြားပါတယ်။ ကာကွယ်ရေးဦးစီးချုပ်လို တစ်နိုင်ငံလုံး အပစ်အခတ် ရပ်စဲရေး အတွက် အရေးကြီးတဲ့ ပုဂ္ဂိလ်နဲ့ တွေ့ဆုံစဉ်မှာ တစ်နိုင်ငံလုံး အပစ်ရပ်ရေးမှာ မပြေမလည် ဖြစ်ခဲ့တဲ့ ဖက်ဒရယ် တပ်မတော် အကြောင်း နှစ်ဘက်စလုံးက ပြောဆိုခဲ့ကြတယ်လို့ ရှမ်းပြည် ပြန်လည်ထူထောင် ရေးကောင်စီ ရှမ်းပြည် တပ်မတော် တောင်ပိုင်းက ဗိုလ်မှူးစိုင်းလ က ပြော ပါတယ်။ ဗိုလ်ချုပ်မှူးကြီး မင်းအောင်လှိုင်က လက်ရှိ တပ်မတော်ဟာ တိုင်းရင်းသား ပြည်သူ တစ်ရပ်လုံးနဲ့ ဖွဲ့စည်းထားတဲ့ တပ်မတော်လို့ ပြောသလို NCCT အဖွဲ့က ဗိုလ်မှူးကြီး ခွန်ဥက္ကာ ကလည်း သူတို့ လိုလားတာ ဖက်ဒရယ် ပြည်ထောင်စု တပ်မတော် ဖြစ်ပြီး စင်ပြိုင် တပ်မတော် မဟုတ်ကြောင်း ပြောတယ်လို့ သူက ဆိုပါတယ်။ အပစ်အခတ်ရပ်စဲရေး လက်မှတ် ရေးထိုးချင်နေတယ်လို့ ပြောနေကြတဲ့ ကေအန်ယူဘက်ကလည်း အဖွဲ့ဝင်တွေ အားလုံး သဘောတူမှသာ တစ်နိုင်ငံ လုံးအပစ်ရပ်ရေး လက်မှတ် ရေးထိုးနိုင်မယ်လို့ ကေအန်ယူ အထွေထွေ အတွင်းရေးမှူး ဖဒိုကွယ်ထူးဝင်းက ပြောပါတယ်။ အစည်းအဝေး တက်ခဲ့တဲ့ တိုင်းရင်းသားခေါင်း ဆောင်တစ်ချို့ ကလည်း အစိုးရ ဘက်ကရော တိုင်းရင်းသား ခေါင်းဆောင်တွေ ဘက်ကပါ လက်မှတ်ထိုးဖို့ ဆန္ဒ ရှိကြပေမဲ့ ညှိနှိုင်းဖို့ ကျန်တဲ့ ကိစ္စတွေ အပြီးသတ် ဆွေးနွေး သဘောတူပြီးမှသာ လက်မှတ် ထိုးကြမယ်ဆိုတာ မျိုးပြောကြပါတယ်။
အစ္စရေးနိုင်ငံဆိုင်ရာ တရုတ်သံအမတ်ကြီး တုဝေဟာ တယ်လ်ဗိမြို့စွန်က သူ့နေအိမ်တိုက်ခန်းမှာ သေဆုံးနေကြောင်း အစ္စရေးရဲအဖွဲ့နဲ့ မီဒီယာတွေက အတည်ပြုပြောကြားပါတယ်။,အစ္စရေးမှာ တာဝန်မကျခင် ယူကရိန်းသံတမန်အဖြစ်ဆောင်ရွက်ခဲ့ အသက် ၅၇ နှစ်ရှိ မစ္စတာတုဝေဟာ သူ့အိပ်ရာထဲမှာသေဆုံးနေတာတွေ့ရပေမယ့် ဘာ့ကြောင့်သေဆုံးတယ်ဆိုတာ မသိရသေးပါဘူး။ သူ့ကို အစ္စရေးသံအမတ်အဖြစ် ပြီးခဲ့တဲ့ ဖေဖော်ဝါရီလကမှ ခန့်ထားခဲ့တာပါ။ ဒီ့အရင်က သူဟာ ယူကရိန်းနိုင်ငံဆိုင်ရာ တရုတ်သံတမန်အဖြစ် တာဝန်ထမ်းဆောင်ခဲ့ဖူးပါတယ်။ သူ့မှာ ဇနီးနဲ့သားတယောက်ရှိပေမယ့် သူတို့ဟာ အစ္စရေးမှာ ရှိနေပုံမရပါဘူး။ သူဟာ တယ်လ်ဗိမြို့ဆင်ခြေဖုံးက ဟာဇလိယာမှာနေထိုင်ပါတယ်။ ပုံမှန်လုပ်ထုံးလုပ်နည်းလိုအပ်ချက်အရ ရဲအဖွဲ့ဟာ အခင်းဖြစ်ပွားရာကို ရောက်နေပါတယ်လို့ အစ္စရေးရဲအဖွဲ့ပြောရေးဆိုခွင့်ရှိသူက ရိုက်တာသတင်းဌာနကို ပြောပါတယ်။ ကနဦးတွေ့ရှိချက်တွေအရ မစ္စတာတုဟာ အိပ်ပျော်နေစဥ်မှာ သဘာဝအလျောက်သေဆုံးခဲ့တာလို့ အမည်မဖော်ပြတဲ့ ဆေးပညာအသိုင်းအဝိုင်းကို ကိုးကားပြီး အစ္စရေး ချန်နယ် ၁၂ ရုပ်မြင်သံကြားသတင်းဌာနက သတင်းထုတ်ပြန်ပါတယ်။ မစ္စတာတုကို သံအမတ်အဖြစ်ခန့်အပ်ပြီးပြီးချင်း တရုတ်သံရုံးဝက်ဘ်ဆိုက် စာမျက်နှာပေါ် သူမှတ်ချက်ပြုရေးသားခဲ့ရာမှာ “ကမ္ဘာ့ ဒုတိယအကြီးဆုံးစီးပွားရေးပမာဏရှိနိုင်ငံနဲ့ အလားအလာကောင်းရှိတဲ့ အစ္စရေးနိုင်ငံတို့ရဲ့ ဆက်ဆံရေး”ဆိုပြီး ချီးကျူးရေးသားခဲ့ပါတယ်။ သောကြာနေ့တုန်းကတော့ အစ္စရေးကိုရောက်နေတဲ့ အမေရိကန်နိုင်ငံခြားရေးဝန်ကြီး မိုက်ပွန်ပီယိုက တရုတ်နိုင်ငံရဲ့ ကိုရိုနာကပ်ဘေးနဲ့ ပတ်သက်တဲ့ ကိုင်တွယ်ဆောင်ရွက်မှုတွေအပေါ် ဝေဖန်ခဲ့တာကို အစ္စရေး တရုတ်သံရုံးက ပြန်လည်ပြီး ပြင်းပြင်းထန်ထန်တုန့်ပြန်တိုက်ခိုက်ခဲ့ပါတယ်။ ကိုရိုနာ ကပ်ဘေးနဲ့ ပတ်သက်ပြီး တရုတ်က ဘယ်တုန်းကမှ သတင်းအချက်အလက်ဖုံးဖိထားတာမျိုးမရှိဘူးလို့ ငြင်းဆန်ပြီး “မစ္စတာပွန်ပီယိုရဲ့ အဓိပ္ပာယ်မရှိတဲ့မှတ်ချက်ကို တရုတ်သံရုံးက ရှုတ်ချတယ်”လို့ ဂျေရုစလင်ပို့စ် သတင်းစာမှာ ဖော်ပြခဲ့ပါတယ်။
ကေအိုင်အေ တပ်ရင်း ၄ ဘက်က ဖမ်းဆီးထားတဲ့ အထွေထွေ အုပ်ချုပ်ရေး ဝန်ထမ်းနှစ်ယောက် ပြန်လည် လွတ်မြောက်ရေးနဲ့ ပတ်သက်လို့ PCG ကချင် ဘက်က ငြိမ်းချမ်းရေး အကျိုးတော်ဆောင် အဖွဲ့က ကြားဝင် ဆောင်ရွက်ပေးနေတယ်လို့ ကေအိုင်အေက ပြောပါတယ်။,ပြီးခဲ့တဲ့နှစ်က ကေအိုင်အိုနဲ့ အစိုးရ ဆွေးနွေးပွဲ ပြီးခဲ့တဲ့ ရက်ပိုင်းက မြန်မာအစိုးရ စစ်တပ်နဲ့ ကေအိုင်အေ ကချင် လွတ်လပ်ရေး တပ်တို့အကြား လူတွေ အပြန်အလှန် ဖမ်းဆီးမှုတွေ ရှိခဲ့ရာမှာ အစိုးရ စစ်တပ် ဘက်က ဖမ်းဆီးခဲ့တဲ့ ဒုက္ခသည် ၁၄ ယောက်က ပြန်လွတ် လာခဲ့ပါပြီ။ ကေအိုင်အေ ဘက်က မေလ ၃ ရက်နေ့က စတင် ဖမ်းထားတဲ့ အုပ်ချုပ်ရေး ဝန်ထမ်း နှစ်ယောက်ကို မေလ ၆ ရက် ညနေ ၆နာရီ အထိပြန်လွှတ် မပေးရင် အင်အားသုံးဖြေရှင်းမယ်လို့ မြောက်ပိုင်းတိုင်း တိုင်းမှူးက ပြောခဲ့ ရာမှာ အခု သူပြောတဲ့ ရက် ကျော်လာ ခဲ့ပေမဲ့ အဖမ်း ခံရသူတွေ ပြန်လွတ် မလာကြသေးပါဘူး။ စစ်တပ် ဘက်ကလည်း အင်အားသုံး လုပ်ဆောင်မှု တစုံတရာ မရှိသေးတာ တွေ့ရ ပါတယ်။ ကေအိုင်အို Technical Team ငြိမ်းချမ်းရေး လုပ်ငန်း ဖော်ဆောင်ရေး အဖွဲ့ တာဝန်ခံ ဦးဒေါင်းခါးက သူအပါအဝင် လုပ်ငန်း ဖော်ဆောင်ရေး အဖွဲ့ တာဝန်ခံ တွေ၊ ငြိမ်းချမ်းရေး အကျိုးဆောင် အဖွဲ့ကလူတွေက မြောက်ပိုင်းတိုင်း တိုင်းမှူးနဲ့ မေလ ၆ ရက် ညနေက တွေ့ခဲ့ရာမှာ အခြေ အနေတွေကို ဆွေးနွေးခဲ့ကြတယ်လို့ ပြောပါတယ်။ ကေအိုင်အေ ဘက်က တပ်သား စုဆောင်းမှု၊ တပ်သားဟောင်း တွေကို ပြန်စုစည်းမှု၊ မူးယစ်ဆေးဝါး ရောင်းဝယ်တာ တွေကို ဖမ်းဆီးမှုတွေ လုပ်ဆောင်စဉ် အဲဒီ ဝန်ထမ်းတွေ ပါသွားတာ ဖြစ်တယ်လို့ ကေအိုင်အို Technical Team တာဝန်ခံ ဦးဒေါင်းခါးက ပြောပါတယ်။
မင်းပြားမြို့နယ်ထဲ အေအေတပ်ဖွဲ့နဲ့ ဖြစ်ခဲ့တဲ့ ဇွန် ၂ ရက် တိုက်ပွဲ အတွင်း တပ်မတော်ဘက်က အကျအဆုံး ရှိခဲ့ပြီး လက်နက်တချို့ ဆုံးရှုံးခဲ့တယ်လို့ တပ်မတော် သတင်းမှန် ပြန်ကြားရေး အဖွဲ့က အတည်ပြုပါတယ်။,"""အကျအဆုံး ရှိခဲ့တာ မှန်တယ်၊ ဒဏ်ရာရတာ ရှိတယ်၊ လက်နက် အချို့ ဆုံးရှုံးတာ ရှိတယ်"" ဗိုလ်မှူးချုပ် ဇော်မင်းထွန်း ဒါပေမယ့် အရေအတွက် အတိအကျ အပါအဝင် အသေးစိတ် အချက်တွေကိုတော့ မပြောသေးပါဘူး။ ""အကျဆုံးများတာ မဟုတ်ဘူး၊ အကျအဆုံး ရှိခဲ့တာ မှန်တယ်၊ ဒဏ်ရာရတာ ရှိတယ်၊ လက်နက် အချို့ ဆုံးရှုံးတာ ရှိတယ်၊ ဟိုဘက်မှာလည်း ထိခိုက်ကျဆုံးမှု တချို့ ရှိတာ သိရတယ်"" လို့ တပ်မတော် သတင်းမှန် ပြန်ကြားရေးအဖွဲ့ အတွင်းရေးမှူး ဗိုလ်မှူးချုပ် ဇော်မင်းထွန်းက ဘီဘီစီကို ပြောပါတယ်။ မင်းပြားမြို့နယ် ရွှေတမာနဲ့ အောင်တိုင် ဆိုတဲ့ ကျေးရွာနှစ်ခုကြား ဇွန် ၂ ရက်နေ့က ဖြစ်ခဲ့တဲ့ တိုက်ပွဲဟာ ရခိုင်ပြည်နယ်တွင်း လတ်တလောတိုက်ပွဲတွေ ထဲမှာတော့ အပြင်းအထန်ဆုံးပဲလို့ ဘီဘီစီ သတင်းထောက်က ပြောပါတယ်။ အေအေဘက်က ၃ ဦး ကျဆုံးပြီး ၄ ဦး ဒဏ်ရာရခဲ့တယ်လို့ ခိုင်သုခ ပြော အေအေဘက်က ဘာပြောလဲ ဇွန် ၂ ရက် တိုက်ပွဲဟာ တပ်မ ၅၅ လက်အောက်ခံ ခလရ (၃) နဲ့ အေအေ ကွန်မန်ဒို စစ်ကြောင်းတို့ကြား ဖြစ်ခဲ့တာလို့ အေအေအဖွဲ့ရဲ့ ပြောခွင့်ရ ခိုင်သုခက ဆိုပါတယ်။ အင်အား ၁၅ဝ ဝန်းကျင် ရှိတဲ့ အစိုးရ စစ်ကြောင်းကို အေအေ ကွန်မန်ဒိုတွေက နေ့လယ် ၂ နာရီ လောက်က စပြီး တန်ပြန် ထိုးစစ်ဆင် တိုက်ခိုက်ခဲ့တာမှာ ၅ နာရီကျော်ကြာ တိုက်ပွဲ ဖြစ်ခဲ့တယ်လို့ ခိုင်သုခက ပြောပါတယ်။ အစိုးရ တပ်ဘက်က အရာရှိတွေ အပါအဝင် အယောက် ၄ဝ ထက် မနည်း ကျဆုံး သွားတယ်လို့ အေအေဘက်က ပြောပေမယ့် ဘီဘီစီ အနေနဲ့ သီးခြား အတည်ပြုနိုင်ခြင်း မရှိ သေးပါဘူး။ သူတို့လက်ထဲမှာတော့ အစိုးရ တပ်ဖွဲ့ဝင်တွေရဲ့ ရုပ်အလောင်း ၁ဝ လောင်း ကျော် ရရှိထားတယ်လို့ အေအေက ပြောပါတယ်။ ဒါ့အပြင် စက်လတ်လို့ အသိများတဲ့ MG-42 စက်သေနတ် တစ်လက် အပါအဝင် လက်နက်ငယ် ၁၂ လက် လည်း သိမ်းမိတယ်လို့ ဆိုပါတယ်။ အေအေဘက်က ၃ ဦး ကျဆုံးပြီး ၄ ဦး ဒဏ်ရာရခဲ့တယ်လို့ ခိုင်သုခက ပြောပါတယ်။ အိမ်ထောင်စုစာရင်းစစ်ပြီး ပြန်အထွက် အတိုက်ခံရ ရွှေတမာရွာထဲကို စစ်သား အယောက် ၁ဝဝ ကျော်နဲ့ ရဲတပ်ဖွဲ့ဝင် ၄ ယောက်ပါတဲ့ စစ်ကြောင်း ဇွန်လ ၂ ရက်နေ့က ဝင်လာခဲ့ကြတာလို့ ဒေသခံ ရွာသားတွေက ဘီဘီစီကို ပြောပါတယ်။ အဲဒီ စစ်ကြောင်းဟာ ရွာထဲမှာ အိမ်ထောင်စုစာရင်း စစ်ခဲ့ပြီး ပြန် အထွက်မှာပဲ တိုက်ပွဲ ဖြစ်သံတွေ ကြားလာရတာလို့ ဆိုပါတယ်။ လက်နက်ကြီး၊ လက်နက်ငယ် ပစ်ခတ်သံတွေနဲ့ ဆူညံနေပြီး ညနေစောင်းတဲ့ အထိ တိုက်ပွဲ ပြင်းထန်နေခဲ့တယ်လို့ ရွှေတမာ ကျေးရွာ အုပ်ချုပ်ရေးမှူးက ပြောပါတယ်။ ရွှေတမာနဲ့ မွတ်ဆလင်ရွာ အောင်တိုင်ကြား ထိတွေ့ ပစ်ခတ်မှုတွေ ဖြစ်ပွားတဲ့ နေရာဟာ အရင်ကတော့ တခါမှ တိုက်ပွဲ မပေါ်ပေါက်ဖူးတဲ့ နေရာ ဖြစ်တယ်လို့လည်း ဒေသခံတွေက ဆိုပါတယ်။ တချိန်တည်းမှာပဲ မြောက်ဦး အခြေစိုက် အစိုးရ တပ်ရင်း ၅၄ဝ ကလည်း အနီးနားက တောင်တန်းတွေကို အမြောက်ကြီးတွေနဲ့ ပစ်ခတ် လာခဲ့ပြီး မြောက်ဦးမြို့ပေါ်ကပါ အဲဒီ လက်နက်ကြီးသံတွေ ကြားခဲ့ရတယ်လို့ မြို့ခံတချို့က ပြောပါတယ်။ စပါးထားရွာ ဘုန်းကြီးကျောင်းဝင်းထဲ လက်နက်ကြီးကျည်ကျ ဇွန် ၃ မှာလည်း တိုက်ပွဲဆက်၊ အရပ်သားတွေ သေဆုံး မင်းပြားမြို့နယ်ထဲ နောက်တစ်ရက်မှာလည်း တိုက်ပွဲတွေ ဆက်ရှိ နေခဲ့ပါတယ်။ အဲဒီ ဇွန် ၃ ရက် တိုက်ပွဲကတော့ စပါးထား ဆိုတဲ့ ရွာ အနီးမှာ ပေါက်ပေါက်လာတာ ဖြစ်ပြီး ပြင်းထန် ခဲ့ပါတယ်။ ဇွန် ၃ ရက် တိုက်ပွဲမှာတော့ တိုက်ပွဲကြား ညပ်တဲ့ ရွာသားတွေ လက်နက်ကြီးကျည် သင့်ပြီး သေဆုံးတဲ့ ဖြစ်ရပ် ပေါ်ပေါက်ခဲ့ပါတယ်။ တိုက်ပွဲကြောင့် စပါးထား ရွာသားတွေ ရွာ ဘုန်းကြီးကျောင်းမှာ စုဝေး ခိုလှုံ နေကြတုန်း အဲဒီ ဘုန်းကြီး ကျောင်းဝင်းထဲ လက်နက်ကြီးကျည် ကျရောက် ခဲ့တာ ဖြစ်ပါတယ်။ အခင်း ဖြစ်ရာမှာ ၄ ယောက် သေဆုံးပြီး၊ ဆေးရုံပေါ်မှာ နောက်တစ်ဦး ဆုံးပါးသွားခဲ့တယ်လို့ မင်းပြားမြို့နယ် အုပ်ချုပ်ရေးမှူး ဦးထွန်းငြိမ်းနိုင်က အခင်းဖြစ်တဲ့ နေ့မှာပဲ ဘီဘီစီကို ပြောပါတယ်။ သံဃာတော် တစ်ပါး အပါအဝင် ဒဏ်ရာရသူ ၉ ယောက်လည်း ရှိတာမှာ အများစုဟာ အမျိုးသမီးတွေ ဖြစ်ကြပါတယ်။ ရခိုင်ပြည်နယ်မှာ ရှိတဲ့ ဘီဘီစီ သတင်းထောက်က စပါးထားရွာ ဖြစ်ရပ်အကြောင်း ပြောတာမှာတော့ အမျိုးသား ၄ ယောက်၊ အမျိုးသမီး ၂ ယောက် စုစုပေါင်း ၆ ယောက် သေဆုံး ခဲ့တယ်လို့ ဆိုပါတယ်။ မြောင်းဘွေရွာမှာ ထိခိုက်ခဲ့သူ အမျိုးသမီးကို စစ်တွေ ဆေးရုံကိုပို့ အရပ်သားထိခိုက်မှု ရခိုင်ပြည်နယ်ထဲ စစ်ရေး ပဋိပက္ခကြောင့် အရပ်သားတွေ သေဆုံး ထိခိုက်နေမှုတွေဟာ အခု ရက်ပိုင်းတွေ အတွင်းမှာပဲ ပိုပြီး တိုးမြင့်လာနေပါတယ်။ စပါးထားရွာ ဘုန်းကြီးကျောင်းထဲ လူတွေ အစုလိုက် သေဆုံး ထိခိုက် ခဲ့ရသလို၊ ဇွန် ၂ ရက် နေ့မှာ မြောင်းဘွေရွာမှာ အမျိုးသမီးတစ်ဦး ထိခိုက် ဒဏ်ရာရခဲ့ပြီး၊ ရှမ်းရွာ ဆိုတဲ့ မွတ်ဆလင် ရွာမှာလည်း သားအမိ နှစ်ဦး ဒဏ်ရာတွေ ရခဲ့တယ်လို့ ဘီဘီစီ သတင်းထောက်က ပြောပါတယ်။ တခါ၊ မြောက်ဦးမြို့နယ် ထဲမှာလည်း ညောင်ပင်လှ ရွာကသူတချို့ တောင်ပေါ် ဟင်းရွက်ခူး သွားတုန်း မိုင်းပေါက်ခဲ့လို့ အသက် ၄၂ နှစ် အရွယ် အမျိုးသား တစ်ယောက် သေဆုံး သွားပြီး၊ အမျိုးသမီး နှစ်ယောက် ဒဏ်ရာတွေ ရပြီး ဆေးရုံပို့ ခဲ့ရပါတယ်။ ရက္ခိုင့်တပ်မတော် အေအေ စစ်ဦးစီးချုပ် နဲ့ ဘီဘီစီ တွေ့ဆုံမေးမြန်းခန်း"
ပြည်တွင်းရွှေ့ပြောင်းအလုပ်သမားတွေအတွက် အိန္ဒိယအစိုးရက အစားအသောက် အခမဲ့ ထောက်ပံ့ပေးဝေပါမယ်။ ဒါဟာ ကိုဗစ်လော့ဒေါင်းကာလအတွက် ဒေါ်လာ ၂၆၆ ဘီလျံတန်ဖိုးရှိ စီးပွားရေး အစီအစဥ်ရဲ့ တစိတ်တဒေသဖြစ်ပါတယ်။,ကျပန်းအလုပ်သမားတွေဟာ အိန္ဒိယမြို့ပြစီးပွားရေးရဲ့ ပင်မကျောရိုးကြီးဖြစ် ဆန်၊ဂျုံ အစေ့အဆန်ထောက်ပံ့မှု ဒေါ်လာ ၄၆၃ သန်းဖိုးရှိပြီး ဒါဟာ ရွှေ့ပြောင်းအလုပ်သမား သန်း ၈၀ အတွက် ရည်ရွယ်တယ်လို့ အိန္ဒိယဘဏ္ဍာရေးဝန်ကြီး နီရာမလာစီသာရာမန်ကဆိုပါတယ်။ ကျပန်းအလုပ်သမားအများအပြားဟာ အိန္ဒိယမြို့ပြစီးပွားရေးရဲ့ ပင်မကျောရိုးဖြစ်ပြီး အခုသူတို့ဟာ ကိုဗစ်လော့ဒေါင်းကြောင့် ငတ်မှာစိုးရိမ်နေကြပါတယ်။ အစားအစာနဲ့ သောက်ရေ အလုံအလောက်မပါဘဲ ခရီးဝေး မိုင်ပေါင်းများစွာကို ခြေလျင် လမ်းလျှောက်ပြန်ကြရတဲ့ အလုပ်သမားတွေရဲ့ ဒုက္ခကြောင့် နိုင်ငံတဝန်းမှာ လူအများအပြားဟာ ဒေါသထွက်ခဲ့ကြပါတယ်။ ရထားနဲ့ ခရီးဝေး ဘတ်စ်ကားလိုင်းတွေပိတ်လိုက်ချိန်မှာ အလုပ်သမားတွေဟာ အလုပ်ပြုတ်ပြီး အိမ်မပြန်နိုင်ဘဲ တွယ်ရာမဲ့ သောင်တင်နေကြပါတယ်။ ရွှေ့ပြောင်း အလုပ်သမားတွေအတွက် သီးသန့်အထူးရထား၊ အထူးကားပြေးဆွဲပေးတာတချို့ ရှိပေမယ့် ရထား၊ကား မလုံလောက်တဲ့ ပြဿနာ၊ ရထားခ၊ ကားခမတတ်နိုင်တဲ့ ပြဿနာတွေအပြင် ရထားပေါ်၊ ကားပေါ်မှာ စိတ်ချရတဲ့ အလှမ်းကွာဝေးမှု ရှိမရှိဆိုတဲ့ အချက်အပေါ်မှာလည်း စိုးရိမ်ပူပန်မှု ရှိကြပါတယ်။ သောက်ရေနဲ့ အစားအစာမလုံလောက်ဘဲ ခြေလျင်ခရီးသွားရင်း အလုပ်သမားတွေ သေဆုံးတာလည်း ဖြစ်ခဲ့ပါတယ်။ သေဆုံးသူတွေထဲမှာ ခြေလျင်ခရီးသွားရင်း ရထားသံလမ်းပေါ်အိပ်စက်မိလို့ ရထားကြိတ်ခံရပြီး သေဆုံးသူ ရွှေ့ပြောင်းအလုပ်သမား ၁၆ ဦးလည်း အပါအဝင်ဖြစ်ပါတယ်။ အလုပ်သမားတွေ နယ်ပြန်ဖို့ အထူးရထားစီစဥ်ပေးပေမယ့် မလုံလောက် အခမဲ့ရိက္ခာကို ထုတ်ယူဖို့အတွက် အလုပ်သမားတွေဟာ ခွဲတမ်းကတ်ပြားတွေကို အသုံးပြုနိုင်တယ်လို့ ဘဏ္ဍာရေးဝန်ကြီး နီရာမလာစီသာရာမန်က ကြေညာထားပါတယ်။ ခွဲတမ်းကတ်ပြားတွေဟာ သာမန်အချိန်မှာ ကျေးရွာတွေမှာသာ အသုံးပြုနိုင်တာဖြစ်ပေမယ့် အခုတော့ နိုင်ငံတဝန်းဘယ်နေရာမှာ မဆို အသုံးပြုနိုင်တယ်လို့ ကြေညာထားပါတယ်။ အခုခွဲတမ်းကတ်ပြားနဲ့ အစားအသောက်ဝေငှတဲ့ အစီအစဥ်ကို လူ သန်း ၆၇၀ အကျိုးခံစားရမှာ ဖြစ်ပြီး နောက်နှစ်မတ်လကုန်အထိ ဆောင်ရွက်သွားမယ်လို့လည်း မစ္စစီသာရာမန်ကဆိုပါတယ်။ အလုပ်သမားတွေအတွက် အဖိုးနှုန်းချိုသာတဲ့ အိမ်ရာတွေကိုလည်း ထောက်ပံ့ပေးဖို့ရှိပါတယ်။ အစိုးရထောက်ပံ့ပေးထားပြီး လူမနေလစ်လပ်နေတဲ့ အိုးအိမ်တချို့ကိုလည်း အလုပ်သမားတွေ အတွက် လွှဲပြောင်းစီစဥ်ပေးသွားဖို့ ရှိတယ်လို့ ဆိုပါတယ်။ အခုအစီအစဥ်ကို စီးပွားရေးထောက်ပံ့မှု ဒုတိယအဆင့်အဖြစ် ကြာသပတေးနေ့က ကြေညာခဲ့တာဖြစ်ပြီး ဒီအစီအစဥ်ဟာ ရွှေ့ပြောင်းအလုပ်သမား၊ လမ်းဘေးစျေးသည်၊ အသေးစားလုပ်ငန်းရှင်နဲ့ တစ်ပိုင်တစ်နိုင်လုပ်တဲ့ လယ်သမားတွေအတွက် ရည်ရွယ်တာ ဖြစ်ပါတယ်။ အသေးစားလုပ်ငန်းအများစု ပိတ်ထားခဲ့တာ တလခွဲကျော်ကြာပြီ အခုစီးပွားရေးထောက်ပံ့မှုတန်ဖိုးဟာ အိန္ဒိယ ပြည်တွင်းထုတ်ကုန် စုစုပေါင်းရဲ့ ၁၀ ရာနှုန်းနဲ့ ညီမျှပြီး ရံဖန်ရံခါမှာ အစိုးရဟာ နေ့စဥ်ရက်ဆက်ဆိုသလို အစီအစဥ်သစ်တခုပြီး တခုကြေညာနေပါတယ်။ အခုဘဏ္ဍာရေးဝန်ကြီး မစ္စ စီသာရာမန်ရဲ့ ကြေညာချက်မှာ ပြီးခဲ့တဲ့ တလခွဲကာလအတွင်း အလုပ်ရပ်နားလိုက်ရတဲ့ လမ်းဘေးစျေးသည် ၅ သန်း အတွက် အထူးချေးငွေ ထုတ်ပေးဖို့လည်း ပါဝင်ပါတယ်။ တစ်ပိုင်တစ်နိုင်လုပ်ကိုင်တဲ့ လယ်သမား သန်း ၃၀ အတွက် အရေးပေါ်ရင်းနှီးမတည်ငွေ ဒေါ်လာ ၄ ဘီလျံလည်း ထုတ်ပေးမှာဖြစ်ပြီး ဒါဟာ မေနဲ့ဇွန်လအတွက် သီးနှံလိုအပ်ချက်ကို ကာမိမယ်လို့ ဆိုပါတယ်။ ဆင်းရဲသားတွေအတွက် အဓိက ရည်ရွယ်ပြီး တိုက်ရိုက်ငွေသားနဲ့ စားနပ်ရိက္ခာ ရူပီး ၁ ဒသမ ၇ ထရီလီယံဖိုး ထောက်ပံ့သွားမယ်လို့ မတ်လအတွင်းတုန်းက ပြောထားပါတယ်။ ဒါပေမယ့် တချို့နေရာတွေမှာ လုံလောက်တဲ့ ထောက်ပံ့မှုတွေ မရဘူးလို့ မစ္စတာမိုဒီရဲ့ အိန္ဒိယအစိုးရအပေါ် ဝေဖန်ပြစ်တင်မှုတွေလည်း ရှိပါတယ်။ အိန္ဒိယ ကတ်ရှ်မီးယားမှာ ကိုဗစ် အသက်ရှုစက်တွေ သရီးဒီ ပရင်တာနဲ့ထုတ်
ဂရိ ဘက်ကို ကူးလာတဲ့ ရွှေ့ပြောင်းသူတွေရဲ့ လှေ ၂ စီး ထပ်မံ နစ်မြုပ်ခဲ့လို့ အနည်းဆုံး ၃၅ ဦး သေဆုံးတယ်လို့ တူရကီ မီဒီယာတွေက ပြောပါတယ်။,တူရကီဘက်ခြမ်း ပုံပါ ကမ်းခြေနေရာကနေ စတင် ထွက်ခွာခဲ့တဲ့ ရွှေ့ပြောင်းသူ ရာပေါင်းများစွာ သေဆုံးခဲ့ပြီးဖြစ်။ လှေတစ်စီးက ဂရိပိုင် လက်စ်ဘိုး ကျွန်းအနီးမှာ နစ်မြုပ်ခဲ့တာ ဖြစ်ပြီး ၂၄ ယောက် သေဆုံးတယ်လို့ တူရကီ သတင်းဌာန နှစ်ခုက ပြောပါတယ်။ နောက်တစ်ခါ တောင်ပိုင်းက တူရကီ အပန်းဖြေမြို့ ဖြစ်တဲ့ ဒီကီလီမြို့ ကမ်းခြေအနီးမှာ လူ ၁၁ ဦးရဲ့ အလောင်းတွေကို သီးခြား ထပ်မံ တွေ့ရှိရတယ်လို့ ဒိုဂန် သတင်းဌာနက ပြောပါတယ်။ ဖေဖော်ဝါရီ ၅ ရက်နေ့အထိ အသေအပျောက် စာရင်းတွေ အရ အခု ၂၀၁၆ ထဲမှာ ရွှေ့ပြောင်းသူ အနည်းဆုံး ၃၇၄ ယောက် သေဆုံးခဲ့ပြီး ဖြစ်တယ်လို့ နိုင်ငံတကာ လူဝင်မှု အဖွဲ့ IOM က ပြောပါတယ်။ တူရကီကနေ ဂရိကို ရေလမ်းကနေ ဖြတ်ကူးတဲ့ လမ်းကြောင်းဟာ ဥရောပကို ဝင်ရောက်ရာမှာ ရွှေ့ပြောင်းသူတွေ အသုံးများတဲ့ လမ်း ဖြစ်ပါတယ်။ ဥရောပကို ဝင်လာနေတဲ့ ရွှေ့ပြောင်းသူ အရေအတွက်ကို လျှော့ချဖို့အရေး ဆွေးနွေးဖို့ ဂျာမန် ဝန်ကြီးချုပ် အန်ဂျလာ မာ့ကဲလ် တူရကီကို ရောက်ရှိ နေစဉ်အတွင်း အခုလို အသေအပျောက် သတင်းတွေ ထပ်မံ ထွက်ပေါ်လာတာ ဖြစ်ပါတယ်။
မြန်မာစစ်တပ် နဲ့ DKBA တို့ အောက်တိုဘာလ ၁၀ ရက်၊ မနက်ပိုင်းက ကော့ကရိတ်မြို့အနား မှာ တိုက်ပွဲဖြစ်လို့ နယ် စပ် ကနေ ပြည်တွင်း ကို သွားတဲ့ ကားလမ်း ကို အချိန်ပိုင်းနဲ့ ယာယီ ပိတ်လိုက် ရတဲ့ အထိ တိုက်ပွဲ ပြင်းထန် ပါတယ်။,DKBA ဒီမိုကရေစီ အကျိုးပြု ကရင့်တပ်မတော် တိုက်ပွဲဟာ၊ ကော့ကရိတ်မြို့ အရှေ့ဖက် ၃ မိုင် လောက်အကွာ က၊ ကော့နွဲဆိုတဲ့ရွာအနားမှာ မနက် ၁၀ နာရီလောက် က ဖြစ်တာပါ။ မြန်မာအစိုးရ စစ်တပ် ကခေတ္တတပ်ရင်းမှူး ဗိုလ်မှူး စိုးမင်းဦး ၊ ဦးစီးတဲ့ ခလရ ၂၃၀ စစ်ကြောင်းဟာ၊ တတိုင်ကူးရွာ ကို ကျော်ပြီးတော့ ၊ကော့နွီးရွာဖက် အ၀င်မှာ၊ အဲဒီက DKBA တပ်နဲ့ထိပ်တိုက်ရင်ဆိုင် တိုက်ပွဲ ဖြစ်တာလို့ ဒေသခံတွေ က ပြောပါတယ်။ တိုက်ပွဲကြောင့် ကော့ကရိတ် ဖက်ကို တိမ်းရှောင်သွားတဲ့ ဒေသခံ တယောက်ပြောတာ က ၊စစ်တပ်က တက်သွားတဲ့ အခါမှာ ၊တိုက်ပွဲ ဖြစ်တဲ့ အကြောင်း၊ လက်နက်ကြီး တွေနဲ့ ရော ၊လက်နက်ငယ် တွေ နဲ့ပါ ပစ်ခတ်ကြောင်း ပြောတာပါ။ နှစ်ဖက်ကြားမှာ၊ မော်တာ၊ စိန်ပြောင်းတွေ၊ စက်သေနတ်တွေ နဲ့ အပြင်းအထန်တိုက်ပွဲ ဖြစ်နေလို့၊ ကော့ကရိတ်မြို့ နဲ့ထိုင်း၊ မြန်မာ နယ်စပ် က မြ၀တီမြို့ ကို ဆက်သွယ်ထားတဲ့ လမ်းကြောင်း ကို မွန်းလွဲ ၂ နာရီ အထိ ယာယီ ပိတ်ထားပြီး၊ အဲဒီနောက်ပိုင်း မှ အသွားအလာတွေ ကို ပြန်ဖွင့် ပေးတယ်လို့ နယ်စပ်ကို ရောက်လာတဲ့ ခရီးသည်တွေ က ပြောပါတယ်။ တိုက်ပွဲ မှာ နှစ်ယောက်သေတယ် လို့ သတင်းရ ပေမဲ့၊ ဘယ်ဖက် က သေတာလည်း ဆိုတာကို တော့ အတည်ပြုလို့ မရသေးပါဘူး။ အစိုးရနဲ့ DKBA ကြားမှာ ပြီးခဲ့တဲ့ လ ကတည်းက တင်းမှာမှုတွေ ဖြစ်လာတာပါ။ ကော့ကရိတ် နဲ့ မွန်ပြည်နယ် ကျိုက်မရောမြို့ အနား မှာ နှစ်ဖက်ကြား ပစ်ခတ်မှု တွေ ဖြစ်လာခဲ့ပါတယ်။ ပြီးခဲ့တဲ့ ရက်ပိုင်းတုံးက အစိုးရ က DKBA ထိပ်တန်းအရာရှိ တယောက်ကို ဖမ်းဝါးရမ်း ထုတ်တယ် ဆိုတဲ့ နောက်မှာ တော့ အခုလို အနေအထား ကို ရောက်လာတာပါ။ အခု တိုက်ပွဲဟာအစိုးရစစ်တပ်က၊ တပ်ခွဲ ၄ ခွဲနဲ့တပ်စိတ် ၂ စိတ်ဟာ၊ DKBA တွေ ထိန်းချုပ်ထားတဲ့ နေရာတွေ ကို သိမ်းယူဖို့အသွားမှာ တိုက်ခိုက်ကြတာ မို့၊ ဒီတိုက်ပွဲဟာ ဒီမှာတင် ရပ်မယ် လို့ မထင်တဲ့ အကြောင်း အကဲ ခတ်တွေ က ပြောပါတယ်။
ရန်ကုန်တိုင်းလွှတ်တော်ထဲက NLD အမတ်တချို့ လာမယ့် ၂၀၂၀ ရွေးကောက်ပွဲကို ဝင်ရောက်မယှဉ်ပြိုင်ဖို့ ဆုံးဖြတ်ခဲ့ပါတယ်။ ဝင်မပြိုင်တော့မယ့်သူတွေထဲ လူသိများတဲ့ နိုင်ငံရေးသမားတချို့ ပါဝင်နေပါတယ်။,"လူသိများတဲ့နိုင်ငံရေးသမားတချို့ ရွေးကောက်ပွဲ ပြန်မဝင်ဖို့ ဆုံးဖြတ် လာမယ့် ၂၀၂၀ အထွေထွေရွေးကောက်ပွဲမှာ ဝင်မပြိုင်တော့မယ့်အကြောင်း NLD ပါတီက အမတ်တချို့ဟာ သူတို့ရဲ့ လူမှု ကွန်ရက်က တစ်ဆင့် ပြည်သူတွေကို ဒီရက်ပိုင်းအတွင်း အသိပေးလာကြတာဖြစ်ပါတယ်။ အဲဒီလို ရွေးကောက်ပွဲမဝင်မယ့်အထဲမှာ ရန်ကုန်တိုင်းလွှတ်တော်ထဲ တိုင်းအစိုးရရဲ့ဆောင်ရွက်ချက်တွေကို ထောက်ပြဆွေးနွေး လေ့ရှိတဲ့ ကျောက်တံတားမဲဆန္ဒနယ် တိုင်းဒေသကြီးလွှတ်တော်အမတ် ဒေါ်ကြည်ပြာ၊ တိုင်းလွှတ်တော် ဝက်ဘ်ဆိုက်ဖြစ်ပေါ်လာဖို့ ကြိုးပမ်းခဲ့သူ သင်္ဃန်းကျွန်မြို့နယ် တိုင်းဒေသကြီးအမတ် ဦးနေဘုန်းလတ် တို့ ပါဝင်ပါတယ်။ ဒါ့အပြင် ရန်ကင်းပြည်သူ့လွှတ်တော်အမတ် ဒေါ်ဇင်မာအောင်ကလည်းရွေးကောက်ပွဲဝင်မပြိုင်တော့ဘူးလို့ သတင်းတွေထွက်ပေါ်နေပါတယ်။ တစ်ခါ ပြည်သူ့လွှတ်တော်ထဲ တက်တက်ကြွကြွဆွေးနွေးလေ့ရှိပြီး သတင်းမီဒီယာတွေကို ဖြေကြားလေ့ရှိသူ မင်္ဂလာဒုံပြည်သူ့လွှတ်တော်အမတ် ဦးအောင်လှိုင်ဝင်းကလည်း လာမယ့်ရွေးကောက်ပွဲမှာ အန်အယ်လ်ဒီကရော တခြားဘယ်ပါတီကိုမှ ကိုယ်စားပြုယှဉ်ပြိုင်မှာမဟုတ်သလို တစ်သီးပုဂ္ဂလ အဖြစ်လည်း မယှဉ်ပြိုင်ဘူးလို့သူ့ဖေ့စ်ဘွတ်ကနေ အသိပေးထားပါတယ်။ ""ကျွန်တော်တစ်ယောက်တည်းယူဆချက်က ဘာမှသက်ရောက်မှုမရှိလို့ ကျွန်တော် ဝင်မပြိုင်တာပေါ့။ လွှတ်တော်ထဲက ဘယ်သူပဲ တက်လာတက်လာ ပါတီရဲ့ မူဝါဒအတိုင်းပဲ မဲပေးရတယ်။ ကျွန်တော်တို့လည်း မဲပေးခဲ့တယ်။ အဲဒီတော့ လွှတ်တော်မှာ ဘယ်သူဖြစ်ဖြစ် သိပ်ပြီးတော့ ထူးထူးခြားခြားလုပ် လို့မရဘူးပေါ့။ ပါတီရဲ့မူအတိုင်းသွားနေတာဖြစ်တဲ့အတွက်။ ကျွန်တော်တို့ကလည်း ကိုယ့်ရဲ့ကိုယ်ရေးကိုယ်တာအတွက်စဉ်းစားရတာပေါ့။ ကျွန်တော်တို့က ဒီနေရာမှာ အပြောင်းအလဲဖြစ်ချင်လို့ ဝင်လာခဲ့တယ်။ ခုကျတော့အပြောင်းအလဲဆိုတာက ပါတီကလုပ်တဲ့အပြောင်းအလဲပေါ့။ ကျွန်တော်တစ်ယောက် တည်း လွှတ်တော်ကိုယ်စားလှယ်တစ်ယောက်အေနနဲ့ လုပ်တဲ့အပြောင်းအလဲမျိုး သိပ်မရှိဘူးပေါ့။ အဲဒါကြောင့် ကျွန်တော်က ပိုပြီးတန်ဖိုးရှိတဲ့အလုပ် လုပ်ချင်တာပါ။ လွှတ်တော်အလုပ်က တန်ဖိုးမရှိဘူးလို့ပြောတာမဟုတ်ပါဘူး။ နည်းနည်းပဲဖြစ်ပါစေပေါ့။ ကိုယ့်ဉာဏ်ကိုယ့်ခွန်အားနဲ့ သုံးပြီးတော့ လုပ်ရတဲ့အလုပ်မျိုးတွေလုပ်ချင်တယ်ပေါ့၊ ကျွန်တော်တို့က။ အဲဒီအတွက်ပါ"" လို့ သူက ပြောပါတယ်။ ပါတီကို ကိုယ်စားပြုပြီးဝင်ရောက်ယှဉ်ပြိုင်ကတည်းက ပါတီက ချမှတ်ထားတဲ့ စည်းမျဉ်းစည်းကမ်းတွေကိုလိုက်နာရဖို့ရှိတာကိုတော့ သိရှိထားတယ်လို့ ဦးအောင်လှိုင်ဝင်းက ဆိုပါတယ်။ ဒါပေမဲ့ မြန်မာလွှတ်တော်တွေရဲ့ သက်တမ်းက ငါးနှစ်ဖြစ်ပြီး နောက်လာမယ့်သက်တမ်းငါးနှစ်ကို ဝင်ပြိုင်ပြီး တာဝန်ထမ်းဆောင်ဖို့ရှိလာရင် အသက်လေးဆယ်ကျော်သွားမယ့်အခြေအနေဖြစ်သွားနိုင်ပြီး တခြားအလုပ်တွေလည်းလုပ်ချင်တဲ့အတွက် ခုလိုဆုံးဖြတ်တာဖြစ်တယ်လို့ သူက ဆက်ပြောပါတယ်။ ဒါပေမဲ့ ပါတီဝင်အဖြစ်တော့ဆက်ရှိနေမယ်လို့ ဦးအောင်လှိုင်ဝင်းကပြောပါတယ်။ ဒေါ်ကြည်ပြာက ခင်ပွန်းဖြစ်သူ ရွေးကောက်ပွဲဝင်မှာကြောင့် နောက်တန်းကနေ အကူအညီပေးဖို့ ဆုံးဖြတ်ထားပြီး နောင်လာမယ့်ငါးနှစ်မှာ ပါတီနိုင်ငံရေးဆက်လုပ်မယ်လို့ သူ့ဖေ့စ်ဘွတ်မှာ ရေးသားထားပါတယ်။ ဒီကိစ္စနဲ့ပတ်သက်ပြီး ဒေါ်ကြည်ပြာနဲ့ ဒေါ်ဇင်မာအောင်တို့ကို ဘီဘီစီက ဇွန် ၁၇ ရက်မှာ ဖုန်းနဲ့အကြိမ်ကြိမ် ဆက်သွယ်မေးမြန်းထားပေမယ့် အဆက်အသွယ် မရရှိသေးပါဘူး။ ဦးနေဘုန်းလတ်ကတော့ မိသားစုအရေးကိစ္စကြောင့် မပြိုင်ဖို့ ဆုံးဖြတ်တာဖြစ်ပြီး ပါတီမှာ ဆက်ရှိနေ မယ်လို့ ဘီဘီစီကိုပြောပါတယ်။ ""ပါတီမှာတော့ဆက်ရှိမယ်။ သင်္ဃန်းကျွန်းမြို့နယ် အလုပ်အမှုဆောင်အဖွဲ့အဖြစ်လည်း ဆက်ရှိမေယ်။ ပါတီမှာလည်း ဗဟိုပြန်ကြားရေးကော်မတီ အနေနဲ့ပါတော့ ပါတီ Position တွေကတော့ ဆက်ရှိနေမယ်။ ပါတီကိုပဲ နည်းနည်းပိုပြီးအာရုံစိုက်လုပ်မယ်""လို့ ဦးနေဘုန်းလတ်က ဘီဘီစီကို ပြောပါတယ်။ ဒါပေမဲ့ ရန်ကုန်တိုင်းထဲက လွှတ်တော်အမတ် အများစုကတော့ ရွေးကောက်ပွဲကို ပြန်ပြိုင်ဖို့ စာရင်းတင်တားတယ်လို့သိရပြီး ဗဟိုက ဆုံးဖြတ်မှာဖြစ်လို့ ဘယ်နှယောက်ပြန်ပါမပါတော့ မပြောနိုင်ဘူးလို့ ဦးနေဘုန်းလတ်က ပြောပါတယ်။ အမျိုးသားလွှတ်တော်အမတ်ဖြစ်တဲ့ စာရေးဆရာ ဦးသန်းစိုး(သန်းစိုး-ဘောဂဗေဒ)ကလည်း ရွေးကောက်ပွဲမဝင်တဲ့အကြောင်း ဖေ့စ်ဘွတ်မှာရေးသားခဲ့ပါတယ်။ အခုလို လူငယ်နဲ့အမျိုးသမီးလွှတ်တော်အမတ်တချို့ ရွေးကောက်ပွဲ ပြန်မဝင်ဘူးလု့ိ ဆုံးဖြတ်တဲ့အပေါ် ရန်ကုန်တိုင်းလွှတ်တော်ထဲက သူ့အတွေ့အကြုံပေါ်မူတည်ပြီး ဆိပ်ကြီးခနောင်တိုအမတ် ဒေါ်စန္ဒာမင်းက ဘီဘီစီကို အခုလို ပြောပါတယ်။ ""လွှတ်တော်ကိုယ်စားလှယ်တာဝန်ကိုကျေပွန်ချင်တဲ့ကိုယ်စားလှယ်တွေ၊ လွှတ်တော်ကိုယ်စားလှယ်တာဝန်ကို လုပ်ချင်တဲ့သူတွေ၊ ဥပဒေပါအတိုင်းပေးအပ်ထားတဲ့တာဝန်ကို လုပ်ချင်တဲ့သူတွေအားလုံးက ဘာတစ်ခုမှလုပ်ခွင့်မရဘဲနဲ့ စိတ်ဓာတ်ကျရတယ်။ ကျွန်မတို့တွေကလေ။ ဒါကြောင့်မို့လို့လည်း လူငယ်တွေက ပြန်မပြိုင်ချင်တဲ့သဘောတရားလို့ ကျွန်မမြင်တယ်။ နောက်လာမယ့်လွှတ်တော်ကြီးရဲ့အခန်းကဏ္ဍတွေကိုရော အစိုးရဘက်ရဲ့ အခန်းကဏ္ဍတွေကိုရော တက်တက်ကြွကြွလုပ်ဆောင်ပေးနိုင်မယ့်လူတွေကို ရွေးချယ်ပေးနိုင်မယ်လို့ ကျွန်မမျှော်လင့်ပါတယ်။ ကျွန်မတို့ ပါတီကလည်း ရွေးချယ်ပေးနိုင်ပါတယ်""လို့ သူက ပြောပါတယ်။ ဒေါ်စန္ဒာမင်းကတော့ ၂၀၂၀ ရွေးကောက်ပွဲဝင်ရောက်ယှဉ်ပြိုင်ဖို့ ကိုယ်စားလှယ်လောင်းလျှောက်လွှာတင်ထားပါတယ်။ NLD က ကိုယ်စားလှယ်လောင်းတွေကို ဒီဇွန်လကုန်အပြီး သတ်ရွေးချယ်ထုတ်ပြန်မှာဖြစ်ပြီး အရည်အချင်း ချင်း တူနေရင် လူငယ်၊ အမျိုးသမီးနဲ့ တိုင်းရင်းသားကို ဦးစားပေးရွေးချယ်မယ်လို့ ပါတီမူဝါဒကို ထုတ်ပြန်ထားပါတယ်။ လူကို မကြည့် ပါတီကိုပဲ ကြည့်ဖို့ မူဝါဒ NLD ဆက်ထားမလား"
EU ဥရောပ သမဂ္ဂအနေနဲ့ မြန်မာ ရဲတပ်ဖွဲ့ ကလွဲလို့ တခြား ဘယ်အင်အားစုကိုမှ လေ့ကျင့် သင်ကြားပေးတာမျိုး မရှိကြောင်း၊ ပြီးတဲ့ ရက်ပိုင်းက ရန်ကုန်မြို့ မြို့တော် ခန်းမရှေ့မှာ ဖြစ်ပွားခဲ့တဲ့ အကြမ်းဖက် ဖြိုခွဲမှုတွေဟာ EU နဲ့ သက်ဆိုင်မှု မရှိ ကြောင်း မြန်မာနိုင်ငံဆိုင်ရာ EU သံအမတ်ကြီး Roland Kobia က ဘီဘီစီကို ပြောပါတယ်။,ရဲတပ်ဖွဲ့ကလွဲလို့ တခြား ဘယ်အင်အားစုကိုမှ လေ့ကျင့် သင်ကြားပေးတာ မရှိဘူးလို့ EU ငြင်းဆို ဒီမိုကရေစီ ပညာရေးစနစ် တောင်းဆိုနေတဲ့ ဆန္ဒပြ ကျောင်းသားတွေကို အကြမ်းမဖက်ဖို့ ရန်ကုန်မြို့ မြို့တော် ခန်းမရှေ့မှာ ဆန္ဒထုတ်ဖော်နေသူတွေကို ရဲနဲ့ အရပ်ဝတ်တွေက အင်အားသုံး ဖြိုခွဲခဲ့တာနဲ့ ပတ်သက်လို့ ကျောင်းသားတွေက ရဲတပ်ဖွဲ့ကို သင်တန်းပေးနေတဲ့ EU ဥရောပ သမဂ္ဂ ရုံးရှေ့မှာ ကန့်ကွက် ဆန္ဒပြခဲ့ကြအပြီးမှာ မြန်မာနိုင်ငံ ဆိုင်ရာ EU သံအမတ်ကြီး Roland Kobia က အခုလို တုန့်ပြန် ပြောကြားလိုက်တာပါ။ ကျောင်းသားတချို့က EU အပေါ် အပြစ်တင်လိုပုံ ရှိကြောင်း၊ အကြမ်းဖက် ဖြိုခွဲမှုတွေကို အရပ်ဝတ် အင်အားစုတွေက လုပ်ခဲ့တာ ဖြစ်ပြီး ဒီအတွက် EU ကို တာဝန်ခံခိုင်းလို့ မရကြောင်း သူက ပြောပါတယ်။ EU အနေနဲ့ မြန်မာနိုင်ငံ ရဲတပ်ဖွဲ့ကို ၂ဝ၁၃ခုနှစ် ကစပြီး လေ့ကျင့် သင်ကြားပေးခဲ့တာ ဖြစ်တဲ့အကြောင်း၊ ဒီသင်တန်းတွေရဲ့ ရည်ရွယ်ချက်က လူ့အခွင့်အရေးကို လေးစား လိုက်နာမှု မြှင့်တင်ပြီး အရေးပါတဲ့ ညှိနှိုင်း ဆွေးနွေးမှုတွေ လုပ်ဖို့၊ လူစုလူဝေး ဖြိုခွဲမှုတွေကို နောက်ဆုံး အဆင့်မှာသာ ထားပြီး လုပ်ဆောင်ကြဖို့တွေကို ရည်ရွယ် သင်ကြားပေးခဲ့တာ ဖြစ်ကြောင်း မြန်မာနိုင်ငံ ဆိုင်ရာ EU သံအမတ်ကြီး Roland Kobia က ရှင်းပြပါတယ်။ မြန်မာ ရဲတပ်ဖွဲ့ကို သင်တန်းပေးဖို့ EU ဘက်က စပြောတာ မဟုတ်ပဲ အစိုးရဘက်ကရော NLD အမျိုးသား ဒီမိုကရေစီ အဖွဲ့ချုပ်ကပါ ပန်ကြားခဲ့တာ ဖြစ်တယ်လို့ ဆိုပါတယ်။ မန္တလေးမြို့ ပဋိပက္ခမှာ ရဲက ကိုင်တွယ်ခဲ့ပုံကို ကြည့်ရင် EU ရဲ့ လေ့ကျင့် သင်တန်း ပေးမှုကြောင့် အရင်နဲ့မတူတဲ့ တိုးတက်မှုတွေ ရှိလာတယ်လို့ Human Rights Watch အပါအဝင် အဖွဲ့အစည်းတွေကတောင် ထုတ်ဖော် ချီးကြူးခဲ့ကြတယ်လို့ မြန်မာနိုင်ငံ ဆိုင်ရာ EU သံအမတ်ကြီး Roland Kobia က ပြောသွားပါတယ်။ ဒါပေမယ့်လည်း ဒီအကြမ်းဖက် ဖြိုခွင်းမှုတွေကို ကြည့်ခြင်းအားဖြင့် နောက်ထပ် လေ့ကျင့် သင်တန်းတွေ ထပ်ပေးဖို့ လိုနေသေးတယ်ဆိုတာကို မီးမောင်းထိုးပြလိုက်တာပဲ လို့လည်း သူက ပြောပါတယ်။
အိန္ဒိယ နိုင်ငံမှာ အဂတိ လိုက်စားမှု စွဲချက်တွေနဲ့ ထိပ်တန်း ဝန်ကြီးနှစ်ယောက် ရာထူးက နှုတ်ထွက်သွားပါတယ်။,မီးရထား ဝန်ကြီး Pawan Kumar Bansal မီးရထား ဌာနက ဝန်ထမ်းတယောက်ကို လာဘ်ယူပြီး ရာထူး တိုးပေးမှုနဲ့ တူဖြစ်သူကို ရဲက ဖမ်းဆီးခဲ့ပြီးတဲ့နောက် မီးရထား ဝန်ကြီး Pawan Kumar Bansal ရာထူးက နှုတ်ထွက် သွားတာ ဖြစ်ပါတယ်။ အဲဒီနောက် ကျောက်မီးသွေး လုပ်ငန်းရဲ့ အဂတိ လိုက်စားမှု အကြောင်း ရေးထားတဲ့ အစီရင်ခံစာကို ကလီကမာ လုပ်ခဲ့တယ် ဆိုတဲ့ စွပ်စွဲချက်တွေ ထွက်လာခဲ့ပြီးတဲ့နောက် လွှတ်တော် အမတ် Ashwani Kumar လည်း ထွက်စာတင်ခဲ့တာ ဖြစ်ပါတယ်။ အိန္ဒိယမှာ အဂတိ လိုက်စားမှု အရှုတ်တော်ပုံတွေ အတော်များများ ဖြစ်ခဲ့ပြီး ဒါဟာ အခု နောက်ဆုံး ထွက်ပေါ်လာတဲ့ ကိစ္စ ဖြစ်သလို ၂ဝဝ၉ ခုနှစ်ကတည်းက အာဏာ ရယူထားတဲ့ ကွန်ဂရက်အိုင် ပါတီ ကိုလည်း ဒီဖြစ်ရပ်က အပြင်းအထန် ရိုက်ခတ် သွားစေခဲ့ပါတယ်။
သြဂုတ်လ ၁၈ ရက်နေ့က ပြန်လည် စတင်တဲ့ လွှတ်တော် အစည်းအဝေး တွေကို ပြည်ထောင်စုလွှတ်တော်နာယက သူရဦးရွှေမန်းဟာ တက်ရောက်လာပြီး အာဏာရ ပါတီခေါင်းဆောင်အဖြစ်ကနေ သူ ထုတ်ပယ်ခံရတာနဲ့ ပတ်သက်လို့ ရှင်းလင်း ပြောခဲ့ပါတယ်။,ပါလီမန် အစည်း အဝေးတွေ ပြန်လည် စတင် ဦးရွှေမန်းက သူ့ဆီကို ရေးလာတဲ့ စာထဲမှာ ပါတီ ထိပ်ပိုင်း ခေါင်းဆောင်တွေကြား စိတ်ဝမ်းကွဲစေတာ၊ သူ့တစ်ယောက်ထဲ ဆန္ဒနဲ့ ဆုံးဖြတ်တာ၊ ပါတီရန်ပုံငွေတွေကို ပွင့်လင်း မြင်သာမှုမရှိပဲ သုံးစွဲတာ အပြင် ဖွဲ့စည်းပုံအခြေခံ ဥပဒေကို လိုက်နာမှု မရှိတာ စတဲ့ စွပ်စွဲချက်တွေ ရေးထားတာကို ပြန်ပြောပြပြီး အဲဒါတွေ တခုမှ သူမလုပ်ခဲ့ ဘူးလို့ ပြောပါတယ်။ ဦးဌေးဦးနဲ့ ဦးရွှေမန်းကို လိပ်မူပြီး ရာထူးဖယ်တဲ့ ကိစ္စ အမိန့်စာတစောင် ပေးပို့ခဲ့တာလို့ ဦးရွှေမန်းက ဆိုပေမဲ့ ဘယ်သူက ပေးပို့တယ် ဆိုတာကိုတော့ မပြောခဲ့ ပါဘူး။ မဲဆန္ဒရှင် ၁ရာခိုင်နှုန်းနဲ့ သက်ဆိုင်ရာ လွှတ်တော် ကိုယ်စားလှယ် ကို ပြန်ရုပ်သိမ်းနိုင်တယ် ဆိုတဲ့ ဥပဒေကြမ်း နဲ့ ပတ်သက်လို့လည်း လွှတ်တော် ဥပဒေကြမ်းကော်မီတီ နဲ့ လွှတ်တော်တွင်း က နိုင်ငံရေးပါတီ ကိုယ်စားလှယ်တွေ တိုင်ပင် ဆွေးနွေးကြဖို့ ဦးရွှေမန်းက တောင်းဆိုလိုက်ပါတယ်။ ဒီကိစ္စနဲ့ ပတ်သက်ပြီး ပါတီအသီးသီးက ကိုယ်စားလှယ်တွေအနေနဲ့ ဥပဒေကြမ်း ရေးဆွဲရေး ကော်မတီနဲ့ သွားရောက် တွေ့ဆုံညှိနိုင်းကြဖို့နဲ့ သြဂုတ်လ ၂၀ ရက်နေ့ ကြာသပတေး နေ့နောက်ဆုံးထား ပြန်တင်ပြဖို့ လည်း ဦးရွှေမန်းက ပြောခဲ့ ပါတယ်။ တချိန်တည်းမှာ ပဲ မြန်မာနိုင်ငံရေကြီးနေတဲ့အတွက် ကူညီရေးလုပ်ငန်းတွေ လုပ်ဆောင်ဖို့ လွှတ်တော်ရွှေ့ဆိုင်းရေး တောင်းဆိုတာတွေ ပြည်သူ့လွှတ်တော်မှာရော၊ အမျိုးသား လွှတ်တော်မှာပါ ရှိခဲ့ပေမဲ့ ဦးရွှေမန်းက ရွှေ့ဆိုင်းစရာမလိုဘူးလို့ ပြောဆိုခဲ့ပါတယ်။
လေရူးသုန်သုန် ဇာတ်ကားကို ဖယ်ရှားဖို့ တောင်းဆိုမှုတွေကြောင့် HBO Max အမေရိကန် ဇာတ်ကားပြတဲ့ရုပ်သံလိုင်းကနေ ဖယ်ရှားတော့မှာ ဖြစ်ပါတယ်။,"ဗီဗီယန်လေးနဲ့ ဟတ်တီမက်ဒေါ်နယ်တို့ နှစ်ဦးလုံး ဒီကားနဲ့ အော်စကာဆုရခဲ့ကြ ၁၉၃၉ က ရိုက်တဲ့ ဒီရုပ်ရှင်ဟာ သူ့ခေတ်သူ့အခါက မှားယွင်းတဲ့ လူမျိုးရေး အာဃာတတွေကို ဖော်ပြခဲ့ပြီး အခုထိလည်း မှားနေဆဲ ဖြစ်တယ်လို့ HBO Max က ပြောပါတယ်။ သမိုင်းနောက်ခံကို စဉ်းစားဆွေးနွေးပြီးနောက် တချိန်ချိန်မှာ ဒီကားကို ပြန်ပြနိုင်လိမ့်မယ်လို့လည်း ဆိုပါတယ်။ အမေရိကန် ပြည်တွင်းစစ် နောက်ခံနဲ့ ရိုက်ကူးထာတဲ့ လေရူးသုန်သုန် ဇာတ်ကားမှာ ကျွန်စနစ်ကို ဖော်ကျူးမှုကြောင့် ဝေဖန်ခံနေရတာကတော့ ကြာခဲ့ပါပြီ။ စာရေးဆရာမ မာဂရက်မစ်ချယ်ရဲ့ ဝတ္ထုကို အခြေခံရိုက်ကူးတဲ့ ရုပ်ရှင်မှာ ကျွန်ဘဝမှာ ကျေနပ်ပြီး ကျွန်စနစ်ကို ဖျက်သိမ်းပြီးတဲ့အထိ သခင်ဟောင်းတွေအပေါ် သစ္စာရှိနေဆဲ ဖြစ်တဲ့ ကျွန်တွေအကြောင်း ပါရှိပါတယ်။ လေရူးသုန်သုန်ဟာ အော်စကာထူးချွန်ဆု ၁ဝ ဆုရပြီး ဝင်ငွေအရဆုံးကား ထဲမှာ အမြဲပါခဲ့ပါတယ်။ အိမ်ဖော် အခန်းကနေ မာမီ အဖြစ် သရုပ်ဆောင်ခဲ့တဲ့ ဟတ်တီမက်ဒေါ်နယ် ကလည်း ပထမဆုံး အော်စကာဆု ဆန်ခါတင်စာရင်းဝင်တဲ့၊ နောက် ဆွတ်ခူးတဲ့ လူမည်း အမျိုးသမီး ဖြစ်လာခဲ့ပါတယ်။ ဒီဇာတ်ကားဟာ ပြည်တွင်းစစ်မဖြစ်ခင်က အမေရိကန်တောင်ပိုင်းကို ဂုဏ်တင်တဲ့ ကားဖြစ်ပြီး အသားအရောင် ရှိသူတွေကို ပုံသေ သတ်မှတ်ခွဲခြားတဲ့ အကျင့်ကိုလည်း ဆက်အားပေးတယ်လို့ လော့ဆန်းဂျလိစ်တိုင်း သတင်းစာမှာ ဒီတပတ်ပါတဲ့ ဆောင်းပါးတပုဒ်မှာတော့ ဇာတ်ညွှန်းဆရာ ဂျွန်ရစ်ဒလီက ရေးသားခဲ့ပါတယ်။ "" ဒီကားဟာ ဟောလီးဝုဒ်မှာ အဲဒီခေတ်က အကောင်းဆုံးလူတွေ သုံးပြီး မရှိခဲ့တဲ့သမိုင်းကို စိတ်ကူးယဥ်ကောင်းအောင် ရိုက်ခဲ့တဲ့ ကား ဖြစ်တယ်"" လို့လည်း ၁၂ နှစ်တာ ကျွန်ဘဝမှာ ရုပ်ရှင်ဇာတ်ညွှန်းနဲ့ အော်စကာဆုရခဲ့သူ ရစ်ဒလီက ရေးပါတယ်။ ၁၉၃၉ က ရိုက်တဲ့ လေးရူးသုန်သုန် ရှင်းလင်းချက်မပါဘဲ၊ ပြီးတော့ လူမျိုးရေးခွဲခြားတဲ့ ရိုက်ချက်တွေကို မရှုတ်ချဘဲ ဒီလိုကားမျိုးကို ပြသတာဟာ တာဝန်မယူရာ ရောက်လိမ့်မယ်ဆိုပြီး HBO Max က ထုတ်ပြန်ပါတယ်။ ဒီရုပ်ရှင်ကို နဂိုမူလအတိုင်း ပြန်ပြမှာပါလို့လည်း ဆိုပါတယ်။ ဒီထုတ်ပြန်ချက်ဟာ တွမ်နဲ့ဂျယ်ရီလို ခေတ်ဟောင်း ကာတွန်းကားတချို့နဲ့ ပတ်သက်ပြီး ရုပ်သံလိုင်းတွေရဲ့ သတိပေးချက်တွေနဲ့ ဆင်တူပါတယ်။ ဒစ်စနီပလပ်စ် ရုပ်သံလိုင်းမှာလည်း ၁၉၄၁ က ရိုက်တဲ့ ဒမ်ဘို အပါအဝင် ခေတ်ဟောင်းကားတချို့ကို ခေတ်ကုန်နေတဲ့ ယဉ်ကျေးမှု အငွေ့အသက်တွေ ပါနိုင်တယ် ဆိုတဲ့ စာတန်းနဲ့ ကြည့်ရှုသူတွေကို သတိပေးထားပါတယ်။ လူမျိုးရေးခွဲခြားမှုနဲ့ ရဲရဲ့အကြမ်းဖက်မှုကြောင့် ဆန္ဒပြပွဲကြီးတွေ ဖြစ်နေတဲ့အချိန်မှာ ရုပ်သံလိုင်းအများအပြားက သူတို့ပြသမှုတွေကို ပြန်သုံးသပ်ဖို့ စဉ်းစားလာရချိန်မှာ HBO Max ဒီလိုထုတ်ပြန်ခဲ့တာပါ။ အနောက်တိုင်းသားတွေက လူမျိုးစုံ ဇာတ်ရုပ်တွေလို သရုပ်ဆောင်တဲ့ သေးငယ်သောဗြိတိန် ရုပ်သံ ဇာတ်လမ်းကို နတ်ဖလစ်၊ ဘရစ်ဘောက်စ်နဲ့ ဘီဘီစီအိုင်ပလေယာတို့ကနေ ဖယ်ရှားလိုက်ပြီးနောက် လေရူးသုန်သုန်ကို ဖယ်ရှားတာ ဖြစ်ပါတယ်။"
၂ဝ၁၃ ခုနှစ် အတွက် မြန်မာ့ ရုပ်ရှင် ထူးချွန်ဆု ပေးပွဲ ကို ရန်ကုန်က Myanmar Events Park မှာ ကျင်းပ ခဲ့ပြီး အကယ်ဒမီ ဆု (၆)ဆု ချီးမြှင့် ခဲ့ ပါတယ်။,အကယ်ဒမီ ဆု (၆)ဆု ချီးမြှင့်ခဲ့ အမျိုးသား ဇာတ်ဆောင် ဆု- ပြေတီဦး (နင်စေရင်)၊ အမျိုးသမီး ဇာတ်ဆောင် ဆု- ဝတ်မှုံရွှေရည် (နင်စေရင်)၊ ဒါရိုက်တာ- ဝိုင်း (စေတန်ရဲ့ ကချေသည်)၊ အမျိုးသား ဇာတ်ပို့ ဆု - မင်းဦး (နင်စေရင်)၊ အမျိုးသမီး ဇာတ်ပို့ ဆု- ခိုင်သင်းကြည် (စုန်းပြူး)၊ ရုပ်ရှင် နောက်ခံ တေးဂီတ ဆု- စန္ဒယား တင်ဝင်းလှိုင် (ကြယ်စင် မော်ကွန်း) တို့ ရရှိ သွားပါတယ်။ ဒီနှစ် ဆုပေးပွဲ ဟာ ပြန်ကြားရေး ဝန်ကြီး ဌာန အောက်က ပထမဆုံး လွတ်လပ်စွာ ကျင်းပခွင့် ရရှိတဲ့ အကယ်ဒမီ ဆုပေးပွဲ လည်း ဖြစ်ပြီး ရုပ်ရှင် အစည်းအရုံးက လွတ်လပ်စွာ ရွေးချယ် ခဲ့ပါတယ်။ ပြေတီဦး အတွက် ၃ ကြိမ်မြောက် အကယ်ဒမီဆု ဖြစ်ပါတယ်။ ဒီနှစ်မှာ ဇာတ်ကားဆု ၊ ဓာတ်ပုံဆု၊ တည်းဖြတ်ဆု စတဲ့ ဆုတွေ ချီးမြှင့် နိုင်ခဲ့ခြင်း မရှိပါဘူး။ ၁၉၅၂ ခုနှစ်က စတင် ချီးမြှင့် ခဲ့တဲ့ မြန်မာ့ ရုပ်ရှင် ထူးချွန်ဆု သက်တမ်း နှစ် ၆ဝ ကျော် ရှိခဲ့ပြီ ဖြစ်ပါတယ်။
ချင်းပြည်နယ်၊ ပလက်ဝမြို့နယ် ထဲက တွင်းကင်းအလောင်းရွာမှာ ဆုထူးစံ ကုမ္ပဏီဝန်ထမ်းတွေ လမ်းလုပ်ငန်း ဆောင်ရွက်နေစဉ် မတ်လ ၃၀ ရက်နေ့က အင်အား ၁၇၀နီးပါးရှိတဲ့ ရက္ခိုင့်တပ်(AA) က ဝန်ထမ်း ၁၃ ဦးကို ဖမ်းဆီးခေါ်ဆောင်ခဲ့ပါတယ်။,ရခိုင်မှာတိုက်ပွဲတွေကြောင့် စစ်ရှောင်ဒုက္ခသည် နှစ်သောင်းကျော်လာ အဲဒီနောက်မှာ ဝန်ထမ်း ၅ ဦးကို ပြန်လွှတ်ပေးခဲ့ပြီး ယနေ့အချိန်အထိ ၈ ဦးကို ဖမ်းဆီးထားဆဲဖြစ်ပါတယ်။ ဒီလူ ၈ ယောက်ရဲ့ နောက်ဆုံးအခြေအနေကို ဘီဘီစီက မေးမြန်းကြည့်တဲ့အခါ ရက္ခိုင့်တပ် အေအေရဲ့ ပြောရေးဆိုခွင့်ရသူ ခိုင်သုခက ဒီလူတွေကို ကောင်းမွန်စွာ ထားရှိကြောင်းနဲ့ ပြန်လွှတ်ပေးဖို့ အစီအစဉ်ရှိပေမယ့် လတ်တလော တိုက်ပွဲတွေနဲ့ တခြားအခက်အခဲတွေကြောင့် ကြန့်ကြာနေတယ်လို့ ဆိုပါတယ်။ ပလက်ဝမြို့နယ် ကတ်ကူဝရွာနား လမ်းဖောက်နေတဲ့ ကုမ္ပဏီက ဝန်ထမ်း ၁၃ ယောက်ကို အေအေက မတ်လ ၃ဝ ရက်နေ့က ဖမ်းဆီး ချုပ်နှောင်ခဲ့တာ ဖြစ်ပါတယ်။ ဧပြီ ၁ ရက်နေ့မှာတော့ အမျိုးသား ၃ ယောက်နဲ့ အမျိုးသမီး ၂ ယောက် ပြန်လွတ်လာပြီး အေအေရဲ့လက်ထဲ ၈ ယောက် ဆက်လက် ရှိနေပါတယ်။ တိုက်ပွဲဖြစ်နေတဲ့ ဒေသမှာ ဒေသခံ မဟုတ်သူတွေကို တွေ့ရတဲ့ အတွက် လိုအပ်တဲ့ စစ်ဆေးမှုတွေ လုပ်နိုင်ဖို့ ဖမ်းဆီးခဲ့ရတာ ဖြစ်တယ်ဆိုပြီး အေအေဘက်က အဲချိန်က အကြောင်းပြချက်ပေးခဲ့ပါတယ်။ အခုချိန်မှာတော့ ကျန်ရစ်သူမိသားစုတွေက စိတ်ပူပန်နေပြီး ပြန်လွှတ်ပေးဖို့ တောင်းဆိုနေကြပါတယ်။ လက်ရှိချင်းပြည်နယ် ပလက်ဝမြို့နယ်နဲ့ ကျောက်တော်မြို့နယ် အကြားမှာ ဖေဖော်ဝါရီ ၁၄ ရက်နေ့ကလည်း တိုက်ပွဲတွေ ပြင်းပြင်းထန်ထန် ဖြစ်နေခဲ့သလို တခြားနေရာတွေမှာလည်း တိုက်ပွဲတွေ ဆက်လက် ဖြစ်ပွားနေပါတယ်။ မြန်မာ- ဘင်္ဂလားဒေ့ရှ် နယ်စပ်မှာလည်း တိုက်ပွဲတွေ ဆက်ဖြစ်ပွားနေတာတွေ ရှိတဲ့အတွက် နယ်စပ်ကနေ တဆင့် ထိန်းသိမ်းထားသူတွေကို ပြန်လွှတ်ပေးရေးက အန္တရာယ်များတယ်လို့ ပြောပါတယ်။ လက်ရှိရခိုင်တပ်မတော် AA က လက်ရှိအခြေအနေမှာ ထိန်းသိမ်းထားသူ ၁၂ ယောက်ရှိတယ်လို့ ပြောရေးဆိုခွင့်ရှိသူ ခိုင်သုခက ပြောခဲ့ပါတယ်။
မွန်ပြည်နယ် ပေါင်မြို့နယ်မှာ သြဂုတ်လ ၉ ရက် မလတ်တောင် မြေပြိုမှုကြောင့် နေအိမ်ဆုံးရှုံးခဲ့သူတွေကို အစိုးရ မြေနေရာ အစားပြန်ပေးဖို့ စီစဉ်နေပေမယ့် တချို့က နေရာဟောင်းမှာနေဖို့ တောင်းဆိုနေပါတယ်။,"မိုးသည်းထန်စွာရွာပြီး တောင်မြေရုတ်တရက် ပြိုကျခဲ့ အစိုးရက ပြန်ပေးတဲ့ မြေနေရာက လမ်းမတန်းနဲ့ ဝေးပြီး အရင်က သူတို့နေတဲ့နေရာနဲ့ မြေတန်ဖိုးလည်း ကွာခြားတဲ့အတွက် မနေချင်သူတွေ ရှိနေတာ ဖြစ်ပါတယ်။ အစိုးရက အစားပြန်ပေးမယ့်နေရာကတော့ မြေပြိုမှုဖြစ်ထားတဲ့ မလတ်တောင်နဲ့ ကိုက် ၂ဝဝ အကွာမှာ ရှိပါတယ်။ အဲဒီနေရာဟာ သဲဖြူကုန်းကျေးရွာထဲမှာရှိပြီး အစိုးရပိုင် စားကျက်မြေပေါ်မှာ ဖြစ်ပါတယ်။ အဲဒီမှာ မြေပြန်ရမယ့် အိမ်ထောင်စုတွေအတွက် အစားထိုး မြေကွက်တွေ ရိုက်နေပြီး တည်ဆောက်ရေး လုပ်ငန်းတွေ စတင်နေပြီ ဖြစ်ပါတယ်။ သြဂုတ်လ ၉ ရက်က လူ ၇ဝ ကျော်သေဆုံးခဲ့ရတဲ့ မလတ်တောင်မြေပြိုမှုမှာ မိသားစုဝင် ၁၀ ယောက်ကျော် တစ်ပြိုင်တည်း ဆုံးရှုံးခဲ့တဲ့သူတွေ ရှိခဲ့ပါတယ်။ ""ပြန်လည်ချထားရေးနဲ့ ပတ်သက်ပြီးတော့ ခရိုင်အဆင့် အုပ်ချုပ်ရေးမှူးနဲ့ ပြည်နယ်အဆင့် ဌာနဆိုင်ရာတွေကို အဖွဲ့ဖွဲ့ပေးတယ် ပြည်နယ်အစိုးရက။ အဲဒီမြေပြိုတဲ့နေရာမှာ ပါဝင်ထားတဲ့ ဘေးသင့် အိမ်ထောင်စုတွေကို တစ်ဦးချင်း သဘောထား ရေးခိုင်းတယ်။ အဲဒီအဖွဲ့ကနေ စုတယ်။ စုပြီးတဲ့အခါကျမှ အဲဒီအဖွဲ့ကနေမှ အစိုးရ အဖွဲ့ကို တင်ပြတယ်""လို့ ပြန်လည်နေရာချထားရေးအတွက် အိမ်ထောင်စု ၂၃ စုရဲ့ သဘောထားကို စုစည်းတင်ပြခဲ့ရတဲ့ ပေါင်မြို့နယ် အုပ်ချုပ်ရေးမှူး ဦးဇော်မိုးအောင်က ပြောပါတယ်။ ""အိမ်ထောင်စု ၁ဝ စုလောက်က လယ်မြေထဲမှာ နေချင်တယ်။ ကျန်တဲ့ မိသားစုတွေကတော့ ပြည်နယ်အစိုးရအဖွဲ့ကပေးတဲ့ စားကျက်မြေမှာ နေမယ်။ တချို့ကကျလည်း ဒီမြေပြိုတဲ့နေရာမှာ ပြန်ပြီးတော့ အိမ်ဆောက်လုပ် မနေထိုင်ရဘူး ဆိုရင်တောင်မှ ပြန်ပြီးတော့မှ စိုက်ပျိုးခွင့်ရချင်တယ်"" လို့ သူက ဆက်ပြောပါတယ်။ တောင်ခြေက အိမ် ၁၆ လုံး၊ ဘုန်းကြီးကျောင်း ၁ ကျောင်း နဲ ကားတွေပေါ် မြေစိုင်တွေ ပြိုကျခဲ့ တင်ပြထားတာတွေကနေတဆင့် အခုဒီနေရာကိုပဲ အသင့်တော်ဆုံးလို့ ပြည်နယ်အစိုးရအဖွဲ့က သတ်မှတ်ပြီးတော့ ဆောင်ရွက်ခဲ့တယ်လို့ ဦးဇော်မိုးအောင်က ပြောပါတယ်။ ပြောင်းမယ့်နေရာမှာ ဆောက်မယ့် အိမ်တစ်လုံးကို ကျပ် သိန်း ၁ဝဝ လောက် ကုန်ကျဖို့ မျှော်မှန်းထားပြီး မြေပြိုခဲ့တဲ့ နေရာမှာတော့ ထပ်နေထိုင်ခွင့် မပေးဘူးလို့ ဆိုပါတယ်။ ဒါ့အပြင် မြေပြိုကျခဲ့တဲ့ နေရာမှာ ပြန်နေထိုင်ခွင့်မပေးတာနဲ့ ပတ်သက်ပြီးလည်း ပေါင်မြို့နယ် ပြည်သူ့လွှတ်တော် ကိုယ်စားလှယ် မိကွန်ချမ်းက အခုလို ပြောပါတယ်။ ""ဒီတောင်မှာ ဆက်နေလို့ မရဘူးဆိုတဲ့ အပေါ်မှာ ကျွန်မတို့က ဆုံးဖြတ်ရတာကိုး။ ဒီလူတွေက နေမယ်။ ဟုတ်ပြီ ဒီတောင်ကလည်း မသေချာတော့ဘူး။ နောက်ထပ် ပြိုမယ်၊ နောက်ထပ် လူသေမယ်ဆိုရင် ဘယ်သူ့ကို အပြစ်ဖို့မှာလဲ။ အစိုးရ ကိုပဲ အပြစ်ဖို့မှာပဲ။ နောက်ပြည်သူတွေကိုလည်း ပွင့်လင်းမြင်သာမှုရှိအောင် ပြောရမှာ။ ကြောက်နေစရာ မလိုဘူးလေ။ အခု ထားတဲ့နေရာဆိုရင် လွတ်ကျွတ်တယ်လေ။ နောက်မဖြစ်တော့ဘူး။ အဲဒီနေရာမှာ ထားပေးတာ။ မီးတိုင် တွေရော ဘာတွေရော အကုန်လုံး အဆင်သင့်လုပ်ပေးမှာ။ အိမ်တွေရော ဘာတွေရော အကုန်လုံး။ တစ်ခါတည်း တက်နေရုံပဲ"" ပေါင်မြို့နယ်ထဲက တောင်တွေနဲ့ဆက်စပ်နေတဲ့ တောင်ခြေ မြေနေရာ ၂၇ မိုင် တလျှောက်မှာ လူတွေနေထိုင် နေကြပါတယ်။ ချောင်းဆုံနဲ့ ပေါင်မှာလည်း နောက်တစ်နေ့မှာ မြေပြိုမှု ထပ်ဖြစ်ခဲ့ ဒီမြေနေရာတွေက မြေတွေဟာ မြေနုအမျိုးအစားဖြစ်တဲ့အတွက် အချိန်မရွေး မြေထပ်ပြိုနိုင်တယ်လို့ မိကွန်ချမ်းက ပြောပါတယ်။ ဒါတွေနဲ့ပတ်သက်လို့ ပြည်နယ်အစိုးရက လူထုကို ပိုပြီး အသိပညာပေး ရှင်းပြသင့်တယ်လို့ သူက တိုက်တွန်းပါတယ်။ ပြည်နယ်အစိုးရဘက်ကတော့ မြေပြိုမှုရဲ့ အကြောင်းရင်းတစ်ခုဖြစ်တဲ့ ဒေသတွင်း မြေတူးဖော်တာတွေကို စောင့်ကြည့်စိစစ်တားမြစ်နေတယ်လို့ ဆိုပါတယ်။ လက်ရှိမှာ အစားထိုး မြေကွက် ပြန်ချပေးတဲ့ နေရာမှာ လျှပ်စစ်မီးကြိုးသွယ်ဖို့ ဓာတ်တိုင်တွေ ထူနေပြီလို့ သိရပါတယ်။ ဒါ့အပြင် ကွန်ကရစ် လမ်းတွေခင်းတာ၊ ပေ ၆ဝ - ပေ ၈ဝ မြေကွက်တွေ ရိုက်တာတွေ ၊ ရေမနစ်မြုပ်အောင် မြေဖို့တာ တွေကို အစိုးရ ရန်ပုံငွေနဲ့ စတင်လုပ်ဆောင်နေပြီ ဖြစ်ပါတယ်။"
ကုလသမဂ္ဂ ပညာရေး၊ သိပ္ပံနဲ့ ယဉ်ကျေးမှုအဖွဲ့ - ယူနက်စကို (UNESCO) က ပေးအပ်တဲ့ UNESCO/Guillermo Cano Press Freedom Prize 2019 ဆု ကို ရိုက်တာသတင်းထောက် ကိုဝလုံးနဲ့ ကိုကျော်စိုးဦးတို့ ရရှိတယ်လို့ ဧပြီ ၁၀ ရက်မှာ သတင်းထုတ်ပြန် ကြေညာပါတယ်။,ရိုက်တာသတင်းထောက် ကိုဝလုံးနဲ့ ကိုကျော်စိုးဦး မြန်မာနိုင်ငံမှာ သတင်းမှန် ဖော်ထုတ်ရေးသားခွင့် ရဖို့ သူတို့ ၂ ဦးရဲ့ သတ္တိရှိရှိ အားထုတ်ကြိုးပမ်းခဲ့တာကို လေးစား ဂုဏ်ပြုတဲ့ အနေနဲ့ ပေးအပ်တာ ဖြစ်တယ်လို့ UNESCO ရဲ့ ထုတ်ပြန်ကြေညာချက်မှာ ဖေါ်ပြပါတယ်။ သတင်းထောက် ကိုဝလုံးနဲ့ ကိုကျော်စိုးဦးတို့ဟာ ၂၀၁၇ ခုနှစ် အတွင်း ပဋ္ဋိပက္ခ ဖြစ်ပွားခဲ့တဲ့ ရခိုင်ပြည်နယ် မြောက်ပိုင်းက အင်းဒင် လူသတ်မှု သတင်းကို စုံစမ်းဖော်ထုတ် ရေးသားနေချိန်မှာ အဖမ်းခံခဲ့ရပါတယ်။ ရိုက်တာသတင်းထောက် ကိုဝလုံးနဲ့ ကိုကျော်စိုးဦး အဖမ်းခံရပြီးနောက်မှာ ကိုဝလုံးနဲ့ ကိုကျော်စိုးဦး တို့ကို နိုင်ငံတော် လျှို့ဝှက်ချက် အက် ဥပဒေနဲ့ တရားစွဲဆိုခဲ့ပြီး ၂၀၁၈ စက်တင်ဘာလ ၃ ရက်မှာ မြောက်ပိုင်းခရိုင် တရားရုံးကနေ ထောင် ၇ နှစ် စီ ပြစ်ဒဏ် ချမှတ်ခဲ့ပါတယ်။ ပြစ်ဒဏ်ချခံရတဲ့အပေါ် ရန်ကုန်တိုင်းဒေသကြီး တရားရုံးမှာ အယူခံ တင်ခဲ့ရာမှာ ပြီးခဲ့တဲ့ ဇန်နဝါရီလ ၁၁ ရက်က တိုင်းတရားရုံးက သူတို့ရဲ့ အယူခံကို ပယ်ချခဲ့ပါတယ်။ တိုင်းတရားရုံးက အယူခံ ပယ်ချခဲ့လို့ နေပြည်တော် တရားလွှတ်တော်ချုပ်ရုံးမှာ သတင်းထောက် နှစ်ယောက်ရဲ့ အယူခံ တင်ခဲ့ရာမှာ ၂၀၁၉ မတ်လ ၂၆ ရက်က လျှောက်လဲချက် ပေးခဲ့ပြီး အယူခံ ဆုံးဖြတ်ချက်ကို ၂ လ အကြာမှ ဆုံးဖြတ်ချက် ချမှတ်မှာ ဖြစ်တယ်လို့ သူတို့တွေရဲ့ ရှေ့နေက ပြောပါတယ်။ ရိုက်တာ သတင်းထောက်တွေကို ထောင် ၇ နှစ် ပြစ်ဒဏ်ချမှတ် ကိုဝလုံးနဲ့ ကိုကျော်စိုးဦးဟာ ၂၀၁၈ ခုနှစ်အတွက် တိုင်းမ် မဂ္ဂဇင်းကြီးက ရွေးချယ်တဲ့ Person of the Year 2018 (၂၀၁၈ ရဲ့အထင်ရှားဆုံးပုဂ္ဂိုလ်) အမည်စာရင်းမှာ ပါဝင်ရွေးချယ် ခံခဲ့ရပါတယ်။ အဲဒီဆုဟာ သတင်းမီဒီယာ အလုပ် လုပ်ရင်း သူတို့တွေ ထောင်ထဲ ရောက်သွားခဲ့တာကို အသိအမှတ်ပြု ရွေးချယ်တာ ဖြစ်ပါတယ်။
ဂျာမနီ နိုင်ငံထဲမှာ ရာဇဝတ် ကျူးလွန်တဲ့ ရွှေ့ပြောင်း ဝင်ရောက်သူတွေ ကို တိုင်းပြည်ကနေ နှင်ထုတ် ရာမှာ ပိုပြီး အလွယ်တကူ ဖြစ်စေမယ့် ဥပဒေကြောင်းဆိုင်ရာ ပြုပြင် ပြောင်းလဲမှုတွေ နဲ့ ပတ်သက်တဲ့ အသေးစိတ် အစီအစဉ် တွေကို ဂျာမနီ အစိုးရ က ထုတ်ဖော် ကြေညာ ခဲ့ပါတယ်။,ထောင်ဒဏ် တစ်နှစ်နဲ့ တစ်နှစ် အထက် ကျခံရမယ့် ရာဇဝတ်မှုမျိုး ကျူးလွန်သူ ဘယ် နိုင်ငံခြားသား ခိုလှုံခွင့် လျှောက်ထား ထားသူ မဆို ဂျာမနီ နိုင်ငံကနေ နှင်ထုတ် ခံရမယ်။ ကိုလုံးမြို့ မှာ နှစ်သစ်ကူးည က အမျိုးသမီး အရေအတွက် ရာဂဏန်းကျော် ဟာ ပစ်မှတ် ထား တိုက်ခိုက် ခံခဲ့ရ တာမှာ ကျူးလွန်သူ အားလုံး နီးပါးဟာ ရွှေ့ပြောင်း ဝင်ရောက်သူတွေ ဖြစ်တယ် ဆိုပြီး ဂျာမနီ အာဏာပိုင် တွေက ပြောထား ပါတယ်။ အခု ပြုလုပ် လိုက်တဲ့ ဥပဒေ ပြင်ဆင် မှု အရ ထောင်ဒဏ် တစ်နှစ်နဲ့ တစ်နှစ် အထက် ကျခံရမယ့် ရာဇဝတ်မှုမျိုး ကျူးလွန်သူ ဘယ် နိုင်ငံခြားသား ခိုလှုံခွင့် လျှောက်ထား ထားသူ မဆို ဂျာမနီ နိုင်ငံကနေ နှင်ထုတ် ခံရမှာ ဖြစ်ပါတယ်။ လိင်ပိုင်း ဆိုင်ရာ ကျူးလွန် တဲ့ ရာဇဝတ်မှု မျိုး အပါအဝင် တချို့သော ရာဇဝတ်မျိုး တွေ ကျူးလွန်သူ ဆိုရင် ဆိုင်းငံ့ ထောင်ဒဏ်ပဲ အချ ခံရရင်တောင် လာရာ နိုင်ငံ ကို ပြန်အပို့ ခံရ မှာ ဖြစ်ပါတယ်။ တခါ၊ ဂျာမနီ နိုင်ငံ အရှေ့ဘက် မြို့ ဖြစ်တဲ့ လိုက်ပ်ဇစ် မှာ နိုင်ငံခြားသား တစ်သန်းကျော် ကို လက်ခံ ခဲ့တဲ့ အစိုးရ ရဲ့ မူဝါဒ အပေါ် ဆန့်ကျင် ဆန္ဒ ပြကြ ရင်းသား ကားတွေကို မီးရှို့ကြ၊ အဆောက်အဦ ပစ္စည်းတွေကို ဖျက်စီး ကြ ပြုလုပ် ခဲ့ကြတဲ့ လက်ျာစွန်းရောက် ၂၀၀ ကျော်ကို ဖမ်းဆီး ခဲ့တယ် ဆိုပြီး ဂျာမန် ရဲတပ်ဖွဲ့က ပြောပါတယ်။ အစ္စလာမ် ဆန့်ကျင်ရေး ပေဂီးဒါး လှုပ်ရှားမှု အဖွဲ့ က ပြုလုပ် ခဲ့တဲ့ လိုက်ပ်ဇစ် မြို့ ဆန္ဒပြပွဲမှာ ဂျာမနီ ဝန်ကြီး အိန်ဂလာ မာ့ခဲလ် ကို ရာထူးကနေ နှုတ်ထွက်ဖို့ တောင်းဆို ခဲ့ကြပါတယ်။
မကွေးတိုင်းဒေသကြီး မင်းဘူးမြို့တောင်ဘက် ဆားပွက်ချောင်းအနီးနဲ့ မင်းဘူးမြို့နဲ့ ဆယ်မိုင်လောက်ဝေးတဲ့ သနပ်ပင်စုနား နေရာ ၂ နေရာ မှာ အောက်တိုဘာလ ၁၆ ရက် ဒီနေ့ မနက်ပိုင်းက တပ်မတော် တိုက်လေယာဉ် ၂ စီး ပျက်ကျခဲ့လို့ လူ ၃ ဦး သေဆုံးခဲ့တယ်လို့ ဒေသခံနဲ့ တာဝန်ရှိသူတွေက ပြောပါတယ်။,ဆားပွက်ချောင်းအနီးက လေယာဉ်ပျက်ကျမှု မြင်ကွင်း ဆားပွက်ချောင်းမှာ ပျက်ကျခဲ့တဲ့ လေယာဉ်ကြောင့် လေယာဉ်မှူးနဲ့ အနီးအနားက ကျောင်းသူ ၁ ဦး သေဆုံးခဲ့ပါတယ်။ လေယာဉ်က တာဝါတိုင်ကို တိုက်တယ်လို့ ယူဆရပြီး လေယာဉ်မှူးက ပွဲချင်းပြီး သေဆုံးခဲ့တယ်လို့ ဖြစ်စဉ်ကို သွားရောက် ကြည့်ရှုခဲ့တဲ့ ဒေသခံ ဦးဝင်းချိုက ဘီဘီစီကို ပြောပါတယ်။ လေယာဉ်ပျက်ကျရာကနေ ထိမှန်ခဲ့တဲ့ အပိုင်းအစနဲ့ အနီးအနားက ဆရာမ အိမ်မှာ စာသင်နေတဲ့ ပဉ္စမတန်း ကျောင်းသူ မသွယ်ဇင်ငြိမ်းလည်း ထိခိုက် ခဲ့ပြီး ဆေးရုံ အရောက်မှာ သေဆုံးခဲ့တယ်လို့ သူက ဆိုပါတယ်။ တတိယတန်း ကျောင်းသူနဲ့ ကျောင်းသား ၂ ဦးလည်း ထိခိုက် ဒဏ်ရာ အနည်းငယ် ရခဲ့ပေမယ့် စိုးရိမ်စရာ မရှိဘူးလို့ မင်းဘူးမြို့ ဆေးရုံကြီး ဓာတ်မှန်ဌာနက ဝန်ထမ်း တစ်ဦး ဖြစ်သူ ကိုဇော်ဦးက ပြောပါတယ်။ ဒီအချိန်က ကျောင်းသားကလေးငယ်တွေ စာမေးပွဲ ဖြေချိန် ဖြစ်နေလို့ ကျောင်းသူ ကျောင်းသားလေးတွေက မိုင်ခရို တာဝါတိုင် နားက ဆရာမ အိမ်မှာ စာလာသင်နေတုန်း လေယာဉ်ပျက် အစိတ်အပိုင်းတွေက အိမ်ထဲ အထိ ရောက်လာလို့ အခုလို အဖြစ်နဲ့ ကြုံခဲ့ရတာလို့ ဆိုပါတယ်။ မင်းဘူးမှာ တိုက်လေယာဉ်နှစ်စီးပျက်ကျ၊ လူ သုံးဦးသေ သနပ်ပင်စု အနောက်ဘက်မှာ ပျက်ကျခဲ့တဲ့ လေယာဉ်ကတော့ ယာကိုင်းမြေ ကွင်းအမှတ် ၁၂၂၀ ( အေ) ကွင်း မှာ ပျက်ကျခဲ့တာ ဖြစ်တယ်လို့ ဦးဝင်းဝင်း (မင်းဘူး ပြည်သူ့လွှတ်တော်ကိုယ်စားလှယ်) က ဘီဘီစီကို ပြောပါတယ်။ လေယာဉ်မှူးက လေထီးနဲ့ ခုန်ချခဲ့ပေမယ့် သေဆုံးခဲ့တယ်လို့ သူက ဆိုပါတယ်။ တပ်မတော် (လေ) ကို အကြောင်းကြားထားပြီး သူတို့လာမှ အလောင်းကောက်မယ်လို့ ဦးဝင်းဝင်းက ပြောပါတယ်။ လေယာဉ်ပျက်ကျတဲ့ နေရာတွေကို မကွေးတိုင်းဒေသကြီး ဝန်ကြီးချုပ် ဒေါက်တာ အောင်မိုးညိုနဲ့ အဖွဲ့လည်း လာရောက်ဖို့ ရှိတယ်လို့ ဆိုပါတယ်။ တပ်မတော်ကာကွယ်ရေး ဦးစီးချုပ်ရုံးရဲ့ တရားဝင် အွန်လိုင်း စာမျက်နှာမှာတော့ မကွေးလေတပ်စခန်းဌာနချုပ်က လေ့ကျင့်ပျံသန်းမှု ဆောင်ရွက်နေတဲ့ အက်ဖ်- ၇ လေယာဉ် နှစ်စီးက ဒီနေ့မနက်ပိုင်းမှာ လေ့ကျင့်ပျံသန်းမှု ပြုလုပ်ပြီး မကွေးလေတပ်စခန်း ဌာနချုပ် လေယာဉ်ကွင်းကို ပြန်လာနေတုန်းမှာ ရာသီဥတု ရုတ်တရက် ဆိုးရွာခဲ့မှုကြောင့် နံနက် ၇ နာရီခွဲ ချိန်က ပျက်ကျခဲ့တယ်လို့ သတင်းထုတ်ပြန်ထားပါတယ်။
အိန္ဒိယနိုင်ငံမှာ ကိုရိုနာဗိုင်းရပ်စ် ကူးစက်ခံရသူပေါင်း ၅ သန်းကျော်သွားပြီလို့ အိန္ဒိယ အစိုးရက သတင်းထုတ်ပြန်ပါတယ်။,"ကျန်းမာရေးဝန်ထမ်းတွေဟာ ဒေသခံတွေရဲ့ အောက်ဆီဂျင် level ကို တိုင်းတာနေကြ ဒါဟာ အမေရိကန် ပြီးတဲ့နောက် ဗိုင်းရပ်စ်ပိုး ကူးစက်ခံရသူ ကမ္ဘာမှာ ဒုတိယအများဆုံး ဖြစ်ပါတယ်။ တခြားနိုင်ငံတွေထက်စာရင် အိန္ဒိယမှာ ပိုင်းရပ်စ်ပိုး ပျံ့နှံ့မှု ပိုမိုမြန်ဆန်တယ်လို့ ယူဆရပါတယ်။ အင်္ဂါနေ့ မတိုင်ခင်ထိ ငါးရက်ဆက်တိုက် နေ့စဉ် ပိုးကူးစက်ခံရသူပေါင်း ၉၀,၀၀၀ ကျော်ခဲ့ပါတယ်။ ဆေးရုံ အထူးကြပ်မတ်ဆောင်မှာ ကုတင်တွေ မလုံလောက်၊ အောက်ဆီဂျင်တွေ ပြတ်လပ်မှုတွေ ရှိနေတယ်လို့ သတင်းတွေ ထွက်နေပြီး သေဆုံးသူဦးရေကလည်း အခုတော့ ၈၀,၀၀၀ ကျော် သွားပါပြီ။ ဒါပေမဲ့ အိန္ဒိယနိုင်ငံရဲ့ သေဆုံးမှု နှုန်းထားဟာ ဗိုင်းရပ်စ်ပိုး အများဆုံး ကူးစက်ခံခဲ့ရတဲ့ တခြားနိုင်ငံ အများစုထက်တော့ နည်းနေပါသေးတယ်။ ကိုရိုနာဗိုင်းရပ်စ်ပိုး စတင် ပျံ့နှံ့ခဲ့တဲ့ မတ်လနောက်ပိုင်း အလုပ်အကိုင် သန်းနဲ့ချီ ဆုံးရှုံးခဲ့ရတဲ့ တိုင်းပြည် စီးပွားရေးကို ပြန်လည် မြှင့်တင်နိုင်ဖို့ ကြိုးစားတဲ့အနေနဲ့ နိုင်ငံတဝန်း ကန့်သတ်တားမြစ်ချက်တွေကိ အိန္ဒိယက အစိုးရက ဆက်လက်ဖြေလျှော့ခဲ့တာကြောင့် ပိုးတွေ့ရှိသူ ဦးရေကလည်း များလာခဲ့ပါတယ်။ ကျောင်းတွေ၊ ကောလိပ်တွေနဲ့ ရုပ်ရှင်ရုံတွေကို ဆက်လက် ပိတ်ထားဆဲ ဖြစ်ပေမယ့် အခုနောက်ဆုံးတော့ အားကစားခန်းမတွေကို ပြန်ဖွင့်ပေးလိုက်ပါပြီ။ အလုပ်ဌာန အများစုနဲ့ ဈေးတွေလည်း ပုံမှန်အတိုင်း ပြန်လည်လည်ပတ်နေပါတယ်။ မြို့ကြီး အများအပြားမှာလည်း အဖျော်ယမကာ ဘားတွေနဲ့ စားသောက်ဆိုင်တွေကို အရက် ပြန်လည်ရောင်းချခွင့် ပြုထားပါတယ်။ ဒါကြောင့် အဲဒီနေရာတွေမှာ လူပိုစည်လာနိုင်ပါတယ်။ ဒီအခြေအနေထိ ဘယ်လို ရောက်သွားခဲ့တာလဲ ကိုဗစ်-၁၉ ဗိုင်းရပ်စ်ပိုး စတင် ဖြစ်ပွားခဲ့တဲ့ အစောပိုင်း ကာလတွေမှာ အိန္ဒိယနိုင်ငံဟာ တင်းကြပ်တဲ့ လော့ခ်ဒေါင်းချ ကန့်သတ်မှုတွေကြောင့် ဗိုင်းရပ်စ်ပိုးကို အတိုင်းအတာတခုထိ ထိန်းချုပ်နိုင်ခဲ့တယ်လို့ ယူဆရပါတယ်။ ဒါပေမဲ့ မြို့ငယ်လေးတွေနဲ့ ကျေးလက်ဒေသတွေမှာ ဗိုင်းရပ်စ်ပိုး ကူးစက်မှု မမြင့်တက်ခင်မှာ ဒေလီမြို့တော်နဲ့ မွန်ဘိုင်းမြို့လို လူဦးရေ အင်မတန် ထူထပ်တဲ့ မြို့ ကြီးတွေမှာ ဗိုင်းရပ်စ်ပိုး ပျံ့နှံ့ခဲ့ပါတယ်။ ပိုးကူးစက်ရသူဦးရေ မြင့်တက်နေပေမယ့်လည်း မတ်လနဲ့ ဇွန်လကြားမှာ စောစီးစွာ လော့ခ်ဒေါင်းချ ကန့်သတ်မှုတွေကြောင့် အထိနာခဲ့ရတဲ့ စီးပွားရေး ပြန်လည် ဦးမော့လာစေဖို့အတွက် အစိုးရက ကန့်သတ်တားမြစ်ချက်တွေကို ဖြေလျှော့ပေးခဲ့ပါတယ်။ စီးပွားရေး လုပ်ငန်းတွေလည်း ပြန်လည် လည်ပတ်ခဲ့သလို ဒေသခံတွေလည်း အလုပ်ခွင်ထဲ ပြန်ဝင်ခဲ့ကြတာကြောင့် ကိုဗစ်-၁၉ ပိုးတွေ့ရှိသူ ဦးရေက ထိုးတက်ခဲ့ပါတယ်။ ပြီးခဲ့တဲ့ သီတင်းပတ် တစ်ပတ်ထဲမှာတင် ပိုးတွေ့ရှိသူပေါင်း ၆၀၀,၀၀၀ ရှိခဲ့ပါတယ်။ ပြီးခဲ့တဲ့ ၂၄ နာရီအတွင်း ပိုးတွေ့ရှိသူပေါင်း ၉၀,၁၂၃ ဦးကို ထည့်ပေါင်းလိုက်ရင် အိန္ဒိယမှာ ကိုဗစ် လူနာပေါင်း ၅,၀၂၀,၃၅၉ ဦးထိ ရှိလာခဲ့ပါတယ်။ နိုင်ငံတဝန်း နေရာစုံမှာ ဗိုင်းရပ်စ်ပိုး ပျံ့နှံ့နေတယ်ဆိုပေမယ့် ပိုးတွေ့ လူနာအများစုက ပြည်နယ် ငါးပြည်နယ်က ဖြစ်ပါတယ်။ အန်ဒရာ ပရာဒက်ရှ် ၊ တာမီ နာဒူ ၊ ကာနာတကာ၊ မဟာရက်ရှ်တာ ပြည်နယ်နဲ့ လူဦးရေ အထူထပ်ဆုံး ပြည်နယ်ဖြစ်တဲ့ အူတာ ပရာဒက်ရှ် ပြည်နယ်တွေမှာ ဗိုင်းရပ်စ်ပိုး ဖြစ်ပွားသူ ၆၀ ရာခိုင်နှုန်းကျော် ရှိပါတယ်။ အခုလို ဗိုင်းရပ်စ်ပိုး တွေ့ရှိသူဦးရေ များလာတာကလည်း ပိုးရှိမရှိ စမ်းသပ်စစ်ဆေးမှုတွေ တိုးချဲ့လုပ်ဆောင်ခဲ့တာကြောင့်လည်း တစိတ်တပိုင်း ပါပါတယ်။ အိန္ဒိယမှာ နေ့စဉ် လူ ၁ သန်းကျော်ကို ဗိုင်းရပ်စ်ပိုး ရှိမရှိ စမ်းသပ်စစ်ဆေးပေးနေခဲ့တာပါ။ အောက်ဆီဂျင်တွေ ပြတ်လပ်မှု ပိုးတွေ့ရှိသူ ဦးရေ များလာတာနဲ့အတူ အောက်ဆီဂျင်ဓာတ်ငွေ့ လိုအပ်မှုကလည်း ပိုတိုးလာခဲ့ပါတယ်။ ဆေးရုံတွေနဲ့ စောင့်ရှောက်ရေး စင်တာတွေမှာ ဒီလအတွင်း နေ့စဉ် အောက်ဆီဂျင်ဓာတ်ငွေ့တန်ချိန်ပေါင်း ၂,၇၀၀ အထိ အသုံးပြုခဲ့တယ်လို့ အိန္ဒိယနိုင်ငံတဝန်း စက်ရုံသုံး ဓာတ်ငွေ့တွေ ထုတ်လုပ်တဲ့ အဖွဲ့အစည်း ရဲ့ သတင်းအချက်အလက်တွေမှာ ဖော်ပြထားပါတယ်။ ဆေးရုံကြီးတွေဟာ အောက်ဆီဂျင်ဓာတ်ငွေ့တွေအပေါ် မှီခိုနေရ ဒါပေမဲ့ ဧပြီလအတွင်းမှာတော့ အောက်ဆီဂျင် ဓာတ်ငွေ့ ၇၅၀ တန်ချိန်သာ အသုံးပြုခဲ့တယ်လို့ ဆိုပါတယ်။ စက်ရုပ် အလုပ်ရုံ အများအပြားလည်း ပြန်လည် လည်ပတ်လာနေတာကြောင့် စက်ရုံသုံး အောက်ဆီဂျင် ဓာတ်ငွေ့ ဝယ်လိုအားကလည်း ထိုးတက်လာခဲ့တယ်လို့ အောက်ဆီဂျင်ဓာတ်ငွေ့ ထုတ်လုပ်တဲ့ ကုမ္ပဏီတွေက ပြောပါတယ်။ ဒါကြောင့် စက်ရုံတွေ ပြန်လည် လည်ပတ်ဖို့သာမက လူနာတွေ ဝေဒနာ မခံစားစေရဖို့အတွက်လည်း အောက်ဆီဂျင်ဓာတ်ငွေ့ထုတ်လုပ်မှုကို အိန္ဒိယမှာ တိုးချဲ့ လုပ်ကိုင်ဖို့ လိုနေပြီလို့ အိန္ဒိယ အခြေစိုက် ဘီဘီစီ သတင်းထောက်က ပြောပါတယ်။ အောက်ဆီဂျင်ဓာတ်ငွေ့ ထုတ်လုပ်တဲ့ စက်ရုံအများစုဟာ မြို့ကြီးတွေနဲ့ လူဦးရေ ထူထပ်တဲ့ မြို့တွေ အနီးတဝိုက်မှာပါ။ ဒါကြောင့် ကိုဗစ်-၁၉ လူနာတွေ ပြည့်နေတဲ့ ဝေလံခေါင်ဖျားတဲ့ နေရာတွေဆီကို အောက်ဆီဂျင် ဓာတ်ငွေ့တွေ ပံ့ပိုးပေးနိုင်ဖို့အတွက် အေးခဲထားတဲ့ ဓာတ်ငွေ့သိုလှောင်ကန်တွေ ပါတဲ့ အထူး ကုန်တင်ယာဉ်တွေကို အသုံးပြုရပါတယ်။ အိန္ဒိယမှာ အဲဒီလို အထူးကုန်တင်ယာဉ် ၁,၅၀၀ သာ ရှိပါတယ်။ ဥပမာအားဖြင့် ဒေလီမြို့တော်နဲ့ နေရာအတော်များများမှာ အောက်ဆီဂျင် ဓာတ်ငွေ့ထုတ်လုပ်တဲ့ စက်ရုံတွေ မရှိပါဘူး။ ဒါကြောင့် ဓာတ်ငွေ့အထောက်အပံ့တွေ အားလုံးကို အနီးဝန်းကျင်က ဒေသတွေကနေ ပို့ပေးခဲ့ကြရတာ ဖြစ်ပါတယ်။ အိန္ဒိယရဲ့ သေဆုံးသူ နှုန်းထား ဘာကြောင့် နည်းနေတာလဲ အိန္ဒိယနိုင်ငံမှာ လက်ရှိအချိန်ထိ ကိုဗစ်-၁၉ ဗိုင်းရပ်စ်ပိုးကြောင့် သေဆုံးသူ ဦးရေ ၈၂,၀၆၆ ယောက် ရှိခဲ့သလို ပြီးခဲ့တဲ့ သီတင်းပတ်တွေအတွင်း နေ့စဉ် သေဆုံးသူ အရေအတွက် ၁,၀၀၀ ဝန်းကျင် ရှိပါတယ်။ လူဦးရေနဲ့ တွက်ကြည့်ရင်တော့ ဒီအရေအတွက်ဟာ ကမ္ဘာမှာ ပဉ္စမမြောက် အများဆုံး ဖြစ်ပြီး လူဦးရေ ၁ သန်းမှာ လူ ၆၀ လောက် သေဆုံးခဲ့တာပါ။ နောက်ပြီး အိန္ဒိယမှာ ကိုရိုနာဗိုင်းရပ်စ် ကူးစက်ခံရသူ လူနာတွေထဲမှာ ဒီပိုးကြောင့် သေဆုံးသွားသူ အရေအတွက် ၁.၆ ရာခိုင်နှုန်းပဲ ရှိပါတယ်။ အမေရိကန်မှာတော့ ၃ ရာခိုင်နှုန်းလောက် ရှိပြီး ဗြိတိန်မှာတော့ ၁၁ ရာခိုင်နှုန်း ဝန်းကျင် ရှိပါတယ်။ အခုလို သေဆုံးသူများတာဟာ လူငယ်လူဦးရေ များတာကြောင့်လို့ ဗိုင်းရပ်စ်ပိုး ထိန်းချုပ် ကာကွယ်တားဆီးရေးတွေ လုပ်ဆောင်နေတဲ့ ပညာရှင်အများစုက သုံးသပ်ကြပါတယ်။ လူငယ် လူဦးရေ များပြားတဲ့ တခြား တောင်အာရှ နိုင်ငံတွေမှာဆိုရင် အိန္ဒိယနိုင်ငံထက်တောင် သေဆုံးသူ ဦးရေ နည်းပါးတာကိုလည်း တွေ့ရပါတယ်။ တချို့ပြည်နယ်တွေမှာတော့ သေဆုံးသူဦးရေကို လျှော့ပြောနေကြတယ်လို့ ကျွမ်းကျင်ပညာရှင် တချို့က သုံးသပ်ကြပါတယ်။ တချို့လက်တဆုပ်စာ ပြည်နယ်တွေမှာတော့ ကိုဗစ်-၁၉ ကြောင့် သေဆုံးသွားသူတွေကို နဂိုရှိပြီးသား ရောဂါအခံကြောင့် သေဆုံးသွားကြတာလို့ ယူဆမှုတွေ ရှိနေတဲ့အကြောင်း သူတို့က ဆိုပါတယ်။ ဒါပေမဲ့ ယုံကြည်စိတ်ချရတဲ့ သတင်းအချက်အလက်တွေနဲ့ သေဆုံးသူဦးရေ ပိုမိုတွက်ဆထားတာ မရှိဘဲ သေဆုံးသူနှုန်းထား လျှော့တွက်နေကြတယ်ဆိုတာကို တိုင်းတာဖို့ ခက်ခဲတယ်လို့လည်း ပြောပါတယ်။ ကိုရိုနာကြောင့် အိန္ဒိယ စိန်လုပ်ငန်း ထိခိုက်"
သမ္မတ ဦးထင်ကျော် ဦးဆောင်တဲ့ မြန်မာ ချစ်ကြည်ရေး ကိုယ်စားလှယ် အဖွဲ့ ဟာ အိန္ဒိယ နိုင်ငံကို တရား၀င် လေးရက်ကြာ ခရီးစဉ်ကို သြဂုတ်လ ၂၇ ရက်နေ့မှာ စတင်ခဲ့ပါတယ် ။,အိန္ဒိယ သွားမယ့် မြန်မာ သမ္မတ ကို လိုက်ပါပို့ဆောင်ကြသူများနဲ့ အတူတွေ့ရစဉ် ခရီးစဉ်မှာ ပြည်ထောင်စုဝန်ကြီး သူရဦးအောင်ကို၊ ဦးသန့်စင်မောင်၊ ဦးသိန်းဆွေ၊ ဒုတိယဝန်ကြီး ဦးကျော်တင်နှင့် တာဝန်ရှိသူတွေ လိုက်ပါသွားကြပါတယ်။ အခုတော့ သမ္မတနဲ့ အဖွဲ့ဟာ ဗုဒ္ဓဂါယာကို ရောက်ရှိနေပြီးသြဂုတ်လ ၂၈ ရက်နေ့မှာ ဒေလီကိုရောက်မှာ အိန္ဒိယ ဝန်ကြီးချုပ်နဲ့ တွေ့မှာ ဖြစ်သလို နောက်ပိုင်းမှာ သမ္မတနဲ့ တွေ့ဆုံမယ်လို့ သိရပါတယ်။ အိန္ဒိယ အစိုးရဟာ ၁၉၈၈ မှာ ဒီမိုကရေစီ လှုပ်ရှားမှုတွေကို ပြတ်ပြတ်သားသား ထောက်ခံ ခဲ့ပေမယ့် ၊ ၁၉၉၂ မှာတော့ စစ်အစိုးရနဲ့ ပူးပေါင်းခဲ့တယ်လို့ အိန္ဒိယ မြန်မာ အရေး ကျွမ်းကျင်သူ ဒေါက်တာ တင့်ဆွေက ပြောပါတယ်။ အခုအခါ မြန်မာနိုင်ငံမှာ ဦးသိန်းစိန် အစိုးရ ကနေ ဒီမိုကရေစီ ဆန်တဲ့ အစိုးရ လက်ထက်ကို ပြောင်းခဲ့သလို အိန္ဒိယမှာ ကလည်း အများဆုံး လွှမ်းမိုးတဲ့ ကွန်ဂယက် ပါတီ မဟုတ်ဘဲ လက်ရှိ ပါတီက ဘီဂျေပီ ပါတီ အာဏာ ရနေတာကြောင့် အခြေခံ နှစ်ခု ပြောင်းလဲနေချိန် ဖြစ်တယ်။ စစ် အစိုးရတုန်းက တရုတ်နဲ့ နီးစပ်ခဲ့ပေမယ့် လက်ရှိ သမ္မတ ဦးထင်ကျော် ကတော့ အမှန်ဖက်က ရပ်တည်ပြီး တရုတ်နဲ့ကော အိန္ဒိယ နဲ့ပါ မျှမျှတတ ဆက်ဆံလို့ အခု ခရီးစဉ်ဟာ တစုံတရာ ထူးခြားမယ်လို့ ယူဆကြောင်း ဒေါက်တာ တင့်ဆွေက ဆိုပါတယ်။ နှစ်နိုင်ငံ ဆက်ဆံရေးမှာ အဓိက ကျနေတဲ့ အချက်ကတော့ အိန္ဒိယနိုင်ငံ အရှေ့မြောက်ဖက်မှာ လက်နက်ကိုင် သောင်းကျန်းနေတဲ့ အဖွဲ့ ဒါဇင်ဝက်လောက်က မြန်မာ့ မြေပေါ်မှာ စစ်အစိုးရ လက်ထက် ကတည်းက ရှိနေပြီး အခုထိ ဆက်ရှိနေသေးကြောင်း ၊ အိန္ဒိယ က အာစီယမ် အပါအ၀င် တောင်အာရှ ၊ အရှေ့အာရှနဲ့ အရှေ့တောင် အာရှနိုင်ငံတွေကို ဆက်သွယ်ဖို့ မဟာဗျူဟာ အရ အင်မတန်မှ ကြီးကျယ်တဲ့ ပေါ်လစီကို ချထားကြောင်း ၊ အဲဒီအခါ မြန်မာမြေမှာ အခြေချထားတဲ့ လက်နက်ကိုင် အဖွဲ့အစည်းတွေ ကြီးစိုးတဲ့ ဒေသကို ဖြတ်ပြီးမှ လုပ်မှ ရမှာ ဖြစ်တဲ့ အတွက် အိန္ဒိယက ဘယ်လောက်ဘဲ တိုးတက်ချင် တိုးတက်ချင် ဒီဒေသကို ထိန်းသိမ်းနိုင်ဖို့ အရေးကြီးတဲ့ အတွက် မြန်မာ အစိုးရနဲ့ ဆွေးနွေးပွဲတွေ အရင်ကတည်းကလည်း ရှိခဲ့ပြီး လက်တွေ့ကျတဲ့ လမ်းကြောင်းကို ပြောင်းနိုင်မယ်လို့ ယူဆကြောင်း ဒေါက်တာ တင့်ဆွေက ပြောပါတယ်။ ဒါ့အပြင် နှစ်နိုင်ငံ နယ်စပ် ကိစ္စ သာမက လက်ရှိ အိန္ဒိယရဲ့ ဘီဂျေပီ အစိုးရဟာ စီးပွားရေးနဲ့ ကုန်သွယ်ရေးကို အလေးထားတာကြောင့်မြန်မာနိုင်ငံနဲ့ ကုန်သွယ်ရေး တိုးမြှင့်လိုပြီး မြန်မာဆီက သဘာ၀ ဓါတ်ငွေ့ ရဖို့ ဆန္ဒ ရှိနိုင်သလို ၊ ကုလားတန် မြစ်ကြောင်းနဲ့ စစ်တွေ ဆိပ်ကမ်း ကိစ္စတွေအကြောင်း ဒီခရီးစဉ်မှာ ပြောဆို ဆွေးနွေးနိုင်တယ်လို့ သူက သုံးသပ်ပါတယ်။ အိန္ဒိယဖက်က အခုအခါ မြန်မာနိုင်ငံကို လက်တွေ့ကျတဲ့ အကူအညီပေးလာနိုင်ပြီး ဥပမာ ပဲစိုက်နည်းနဲ့ ပဲစိုက်ပျိုးမှုကို အကူအညီ ပေးတာတွေ ရှိလာနိုင်တဲ့ အပြင် အိန္ဒိယရဲ့ အားသာချက် တခုဖြစ်တဲ့ အိုင်တီ နည်းပညာတွေလည်း ထောက်ပံ့မှု ပေးကောင်း ပေးနိုင်မှာ ဖြစ်ပါတယ်လို့ ဒေါက်တာ တင့်ဆွေက ပြောပါတယ်။
မြောက်ကိုရီးယား ခေါင်းဆောင် ကင်ဂျုံအွန်းက ပြီးခဲ့တဲ့နှစ် ဒီဇင်ဘာလ အတွင်းက ဦးလေး ဖြစ်သူ ဂျန်ဆွန်ထက် ကို ကွပ်မျက် လိုက်တာနဲ့ ပက်သက်ပြီး ရုပ်မြင်ကနေ တိုင်းပြည်ကို ပြောကြား ခဲ့တဲ့ နှစ်သစ်ကူး မိန့်ခွန်းမှာ ပထမဆုံးအကြိမ် လူသိရှင်ကြား မှတ်ချက် စကားကို ထည့်ပြောခဲ့ပါတယ်။,မြောက်ကိုရီးယား ခေါင်းဆောင် ကင်ဂျုံအွန်း ညစ်ထေး စုတ်ပြတ်တဲ့ ဖောက်ပြန်ရေး သမားတွေကို နှိမ်နင်း လိုက်တဲ့ အတွက် တိုင်းပြည်ရဲ့ စည်းလုံးမှုဟာ အဆတစ်ရာ တိုးတက် သွားတယ်လို့ အစိုးရ ရုပ်မြင်သံကြား သတင်းဌာန ကနေ ထုတ်လွှင့်တဲ့ နှစ်သစ်ကူး မိန့်ခွန်းမှာ ကင်ဂျုံအွန်းက ပြောခဲ့တာ ဖြစ်ပါတယ်။ ဦးလေးအရင်း ဖြစ်သူကို ပြီးခဲ့တဲ့ နှစ် ဒီဇင်ဘာလ ၁၃ ရက်က သုတ်သင် ခဲ့မှုဟာ အချိန်ကိုက် ဖြစ်ခဲ့ရုံ မက တိုင်းပြည်အတွက် မှန်ကန်တဲ့ ဆုံးဖြတ်ချက်ကို ချနိုင်ခဲ့တာ ဖြစ်တယ်လို့ သူက ဆက်ပြောခဲ့ပါတယ်။ အာဏာသိမ်းရန် ကြံစည်မှုနဲ့ သေဒဏ် ပေးခံခဲ့ရတဲ့ ဂျန်ဆွန်ထက် ဟာ မြောက်ကိုရီးယားမှာ အရင်က ထိပ်သီးခေါင်းဆောင် တစ်ယောက် ဖြစ်ခဲ့ပြီး ကင်ဂျုံအွန်း ပြီးရင် ဩဇာအာဏာ အရှိဆုံး လူတစ်ယောက်လဲ ဖြစ်ပါတယ်။ မစ္စတာဂျန်ဆွန်ထက် ကို ကွပ်မျက်အပြီးမှာ ထုတ်လွှင့်တဲ့ မြောက်ကိုရီးယား အစိုးရ သတင်း တစ်ပုဒ်မှာတော့ သူဟာ ထိပ်ဆုံးက ကင်ဂျုံအွန်း ကို ဖယ်ရှားပြီး အာဏာသိမ်းဖို. စီစဉ်ခဲ့တယ်လို့ သူ့ကို စစ်ခုံရုံးတင် စစ်ဆေးစဉ်က ဝန်ခံခဲ့ကြောင်း ထုတ်လွှင့်ခဲ့ပါတယ်။ ၂၀၁၁ ခုနှစ်မှာ ဖခင်ဖြစ်သူ သေဆုံးပြီး ကင်ဂျုံအွန်း အာဏာရ လာစဉ်က ဦးလေးဖြစ်သူက အစစ အရာရာ ထိမ်းကြောင်း လမ်းညွှန်ပေးခဲ့တယ် လို့ လေ့လာသူ တွေက ထင်ကြပါတယ်။ ဒီ ကင်ဂျုံအွန်းရဲ့ နှစ်သစ်ကူး မိန့်ခွန်းမှာ အမေရိကန်နဲ့ တောင်ကိုရီးယားတို့ ကိုလည်း စစ်ဘီလူး တွေလို့ သုံးနှုန်းခဲ့ပြီး ဒီနိုင်ငံတွေဟာ ကိုရီးယား ကျွန်းဆွယ်မှာ နျူကလီးယား စစ်ပွဲ ဖြစ်အောင် မီးမွှေးနေကြတယ်လို့ ပြောခဲ့ပါတယ်။ ဒီလို အခြေအနေ အောက်မှာ မြောက်ကိုရီးယားတွေရဲ့ သေနတ်ပြောင်း ကသာ တိုင်းပြည်ရဲ့ ဂုဏ်သိက္ခာနဲ့ ပြည်သူတွေရဲ့ ပျော်ရွှင်မှုကို ထိမ်းသိမ်း ဆောင်ကျဉ်း ပေးနိုင်မှာ ဖြစ်တယ်လို့ လည်း ပြောကြားသွား ပါတယ်။
ရွေးကောက်ပွဲကော်မရှင်က ကြေညာခဲ့တဲ့ ရွေးကောက်ပွဲ မကျင်းပနိုင်နိုင်တဲ့ နေရာတွေထဲမှာ ရခိုင်ပြည်နယ်ထဲက ဒေသတည်ငြိမ်နေတဲ့ ပေါက်တောမြို့နယ်ပါဝင်နေတာနဲ့ ပတ်သက်ပြီး ပြန်သုံးသပ်ပေးဖို့ တင်ပြထားတယ်လို့ ဒေသခံ လွှတ်တော်ကိုယ်စားလှယ်လောင်း တစ်ဦးက ပြောပါတယ်။,"ရခိုင်ပြည်နယ်မြောက်ပိုင်း မြို့နယ် ၉ ခုကို လွတ်လပ်ပြီးတရားမျှတဲ့ရွေးကောက်ပွဲ ကျင်းပနိုင်ခြေမရှိတဲ့အတွက် ရွေးကောက်ပွဲ ကျင်းပမှာ မဟုတ်ဘူးလို့ ပြီးခဲ့တဲ့ အောက်တိုဘာ ၁၆ ရက်နေ့မှာ ပြည်ထောင်စုရွေးကောက်ပွဲ ကော်မရှင် UEC က ကြေညာချက် ထုတ်ပြန်ထားပါတယ်။ အဲ့ဒီထုတ်ပြန်ချက်နဲ့ ပတ်သက်လို့ ပြန်သုံးသပ်ပေးဖို့ UEC ကို ပေါက်တောမြို့နယ်က ရခိုင့်ဦးဆောင်ပါတီ AFP ကိုယ်စားပြုပြီး ဝင်ရောက် ယှဉ်ပြိုင်ကြမယ့် ကိုယ်စားလှယ်လောင်းလေးယောက်က အောက်တိုဘာ ၂၂ ရက်နေ့မှာ စာပို့တောင်းဆိုလိုက်တယ်လို့ လွှတ်တော်ကိုယ်စားလှယ်လောင်း ဦးထွန်းသိန်းက ပြောပါတယ်။ ပေါက်တောမြို့နယ်ဟာ လက်ရှိအချိန်ထိ တည်တည်ငြိမ်ငြိမ်ရှိနေတဲ့ မြို့နယ်တစ်ခုဖြစ်ပြီး လွှတ်တော်ကိုယ်စားလှယ်လောင်းတွေရဲ့ မဲဆွယ်စည်းရုံးရေးတွေမှလည်း အနှောင့်အယှက်တွေ မရှိသလို ရွေးကောက်ပွဲအပေါ်မှာလည်း ဘယ်လို့ အဟန့်အတားတွေ ဖြစ်လာနိုင်စရာမရှိဘူးလို့ ဦးထွန်းသိန်းက ပြောပါတယ်။ ရခိုင်မြောက်ပိုင်းက မြို့နယ်တွေမှာ ရွေးကောက်ပွဲဖျက်သိမ်းတဲ့ကိစ္စနဲ့ ပတ်သက်လို့ UEC အနေနဲ့ ဒေသရွေးကောက်ပွဲ ကော်မရှင် အဖွဲ့ခွဲတွေဆီကနေ သဘောထားမှတ်ချက် တောင်းခံခဲ့တာမရှိဘဲ UEC ရဲ့ဆုံးဖြတ်ချက်သာ ဖြစ်တယ်လို့ ရွေးကောက်ပွဲကော်မရှင်အဖွဲ့ခွဲတွေဆီကနေ သိရပါတယ်။ ""ကျွန်တော်တို့ ပေါက်တောမြို့နယ်မှာ ဘာမှာလဲ ဖြစ်တာမရှိဘူး။ အကုန်လုံး ကျွန်တော်သွားပြီးပြီ။ ဘာမှအနှောင့်အယှက်လည်း မရှိဘူး။ အကုန်လုံး တည်တည်ငြိမ်ငြိမ်နဲ့။ အမှန်တကယ်တော့ UEC တို့၊ အစိုးရတို့ အနေနဲ့တော့ ပေါက်တောမြို့နယ်ကို ချပေးသင့် တယ်။ မချပေးရင်တော့ အကုန်လုံး နစ်နာတာပေါ့။ မဲဆန္ဒရှင်တွေ။ လွှတ်တော်ကိုယ်စားလှယ်တွေရဲ့ ပြောရေးဆိုခွင့်တွေရော ဆုံးရှုံးတာပေါ့""လို့ ရခိုင့်ဦးဆောင်ပါတီရဲ့ ပေါက်တောမြို့နယ် အမှတ် ၂ မဲဆန္ဒနယ် ပြည်နယ်လွှတ်တော်ကိုယ်စားလှယ် လောင်း ဦးထွန်းသိန်းက ပြောပါတယ်။ ကိုယ်စားလှယ်လောင်းတွေအနေနဲ့ မဲဆွယ်စည်းရုံးရေးဆင်းတဲ့အခါမှာ ကျေးရွာအုပ်ချုပ်ရေး အဖွဲ့အစည်းတွေက ပူးပေါင်း ပါဝင်ပြီး ကူညီပေးကြသလို မြို့ပေါ်ရပ်ကွက်များနဲ့ ကျေးရွာအုပ်စုတွေအားလုံးမှာလည်း နယ်မြေအေးချမ်းပြီး မဲဆန္ဒရှင်တွေ လုံခြုံမှုရှိရှိ နေထိုင်နေကြတာကို မြင်တွေ့ခဲ့ရတယ်လို့ အဲ့ဒီတင်ပြစာမှာ ရေးသားထားပါတယ်။ ပေါက်တောမှာ မဲဆွယ်နေတဲ့ ရခိုင့်ဦးဆောင်ပါတီ အမတ်လောင်းတွေ အဲဒီလို တင်ပြရာမှာ ရခိုင့်ဦးဆောင်ပါတီရဲ့ ပေါက်တော မြို့နယ်က ဝင်ရောက်ယှဉ်ပြိုင်ကြမယ့် ပြည်သူ့လွှတ်တော်ကိုယ်စားလှယ်လောင်း ဒေါ်မတင်ညွန့်၊ အမျိုးသားလွှတ်တော် ကိုယ်စားလှယ်လောင်း ဦးအေးသာအောင်၊ အမှတ် ၁ ပြည်နယ်လွှတ်တော်ကိုယ်စားလှယ်လောင်း ဦးခင်နု၊ အမှတ် ၂ ပြည်နယ် လွှတ်တော်ကိုယ်စားလှယ်လောင်း ဦးထွန်းသိန်းတို့ ပါဝင်ပါတယ်။ တခြားပါတီတွေကတော့ အခုလိုမျိုး တင်ပြတောင်းဆိုတာတွေ မတွေ့ရသေးပါဘူး။ ရခိုင်အမျိုးသားပါတီ ANP ရဲ့ ပေါက်တောမြို့နယ် အမှတ် ၂ က ပြည်နယ်လွှတ်တော်ကိုယ်စားလှယ် ဦးအောင်ကျော်ထွီးကတော့ တိုက်ပွဲတွေပြင်းထန်ခဲ့တဲ့ ပလက်ဝလို နေရာမှာတောင် ရွေးကောက်ပွဲ ကျင်းပလို့ရမယ့် အနေအထားရှိရင် ရခိုင်မြောက်ပိုင်းက မြို့နယ်တွေကိုလည်း တည်ငြိမ်တဲ့နေရာတွေမှာ ကျင်းပသင့်တယ်လို့ ပြောပါတယ်။ တိုက်ပွဲတစ်ခါမှ မဖြစ်ဖူးဘဲ တည်ငြိမ်နေတဲ့ ပေါက်တောလိုနေရာကို လုံခြုံရေးအရ လွတ်လပ်ပြီးတရားမျှတမှုမရှိလို့ ရွေးကောက်ပွဲမကျင်းပနိုင်ဘူးလို့ UEC ရဲ့ ထုတ်ချက်အပေါ် အံသြမိတယ်လို့ သူက ပြောပါတယ်။ လွှတ်တော်ကိုယ်စားလှယ်လောင်းလေးဦးတို့က မနေ့က ပေးပို့လိုက်တဲ့စာဟာ ပြည်နယ်ရွေးကောက်ပွဲကော်မရှင်အဖွဲ့ခွဲကို မရောက်လာသေးကြောင်းနဲ့ ရောက်လာလို့ရှိရင်လဲ ပြည်ထောင်စုရွေးကောက်ပွဲကော်မရှင် ဆီကိုတင်ပြပေးသွားမယ်လို့ ပြည်နယ်ရွေးကောက်ပွဲကော်မရှင်က အရာရှိ ဦးသူရိန်ထွဋ်က ပြောပါတယ်။ အဲ့ဒီအစည်းအဝေးမှာ နိုင်ငံရေးပါတီတွေ၊ ရပ်မိရပ်ဖတွေလည်းပါဝင်မှာဖြစ်ပြီး အကုန်လုံးညှိနှိုင်းဆောင်ရွက်သွားကြမှာ ဖြစ်တယ်လို့ ဆိုပါတယ်။ ရခိုင်ပြည်နယ်မြောက်ပိုင်းက ရွေးကောက်ပွဲမကျင်းပတော့ဘူးလို့ ချန်လှပ်ထားတဲ့မြို့နယ်တွေကတော့ မောင်တော၊ ဘူးသီးတောင်၊ ရသေ့တောင်၊ ပုဏ္ဏားကျွန်း၊ ကျောက်တော်၊ မြောက်ဦး၊ မင်းပြားနဲ့ မြေပုံတို့ဖြစ်ကြပြီး စစ်တွေ၊ အမ်း၊ တောင်ကုတ်၊ ကျောက်ဖြူမြို့နယ်တွေမှာတော့ နေရာတချို့ပါဝင်တာကိုတွေ့ရပါတယ်။ ပြည်နယ် ကော်မရှင်အနေနဲ့ မြို့နယ်ကျေးရွာအလိုက် မဲစာရင်းကပ်နိုင်ခြင်းရှိမရှိ၊ ရပ်ကျေးကော်မရှင် ဖွဲ့စည်းနိုင်မှု ရှိမရှိနဲ့ ကျေးရွာအုပ်ချုပ်ရေးမှူးတွေ နုတ်ထွက်တာ ရှိမရှိ စတဲ့အချက်တွေကိုပဲ တင်ပြရတာဖြစ်ပြီး ရွေးကောက်ပွဲကျင်းပနိုင်ခြေ ရှိမရှိနဲ့ပတ်သက်လို့ တင်ပြထားတာမရှိဘူးလို့ ဦးသူရိန်ထွဋ်က ပြောပါတယ်။ ပေါက်တောမြို့နယ်မှာ ကျေးရွာအုပ်ချုပ်ရေးမှူးတွေ တာဝန်က နုတ်ထွက်ထားတာလည်း မရှိဘူးလို့ သိရပါတယ်။ ရခိုင်မြောက်ပိုင်းမြို့နယ်ကိုးခုထဲမှာ ပေါက်တောနဲ့ မောင်တောမြို့နယ်တွေဟာ တိုက်ပွဲဖြစ်ပွားတာ မရှိဘဲ ရွေးကောက်ပွဲ ဖျက်သိမ်းခံရပြီး တိုက်ပွဲတွေအပြင်းအထန်ဖြစ်ပွားနေတဲ့ ချင်းပြည်နယ် ပလက်ဝမြို့နယ်ကို ရွေးကောက်ပွဲ ကျင်းပဖို့ပြင်ဆင် နေတာနဲ့ပတ်သက်လို့ UEC ကို ဝေဖန်မှုတွေလည်း ရှိနေပါတယ်။"
(၂၁) ရာစု ပင်လုံ ပြည်ထောင်စု ငြိမ်းချမ်းရေး ညီလာခံအကြို ပြင်ဆင်ရေး ကော်မတီ နှစ်ခုနဲ့ နိုင်ငံတော် အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်တို့ ဒုတိယအကြိမ် တွေ့ဆုံခဲ့ပြီး အရေးကြီးတဲ့ မူဝါဒ တချို့ ချမှတ် နိုင်ခဲ့ပါတယ်။,နိုင်ငံတော် အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည် ပင်လုံ ညီလာခံ အကြို ပြင်ဆင်ရေး ဆပ်ကော်မတီ ၂ ခုနဲ့ ဒေါ်အောင်ဆန်းစုကြည် တို့ ဒီနေ့ ဇူလိုင်လ ၅ ရက်နေ့မှာ နေပြည်တော်မှာ သုံးနာရီ နီးပါး တွေ့ဆုံ ဆွေးနွေးခဲ့ကြပါတယ်။ ဆွေးနွေးပွဲမှာ ဒေါ်အောင်ဆန်းစုကြည်က ၂၁ ရာစု ပင်လုံ ညီလာခံမှာ တစ်နိုင်ငံလုံး အပစ်အခတ် ရပ်စဲရေး စာချုပ် NCA မှာ လက်မှတ် မထိုးထားတဲ့ တိုင်းရင်းသား လက်နက်ကိုင် အဖွဲ့တွေ ကိုလည်း တက်ရောက် ဆွေးနွေး ခွင့်ပြုမယ်လို့ မူဝါဒ ချမှတ် လိုက်ကြောင်း ၊ သူတို့ဟာ ဒီညီလာခံကို တက်ရောက်ခွင့်ရပေမဲ့ မဲပေးခွင့်တော့ ရမှာ မဟုတ်ဘူးလို့ ကော်မတီ အဖွဲ့ဝင် ဒေါ်ဒွဲ့ဘူက ပြောပါတယ်။ ဆွေးနွေးပွဲမှာ အစိုးရဖက်က ဆုံးဖြတ်ချက်နဲ့ ပတ်သက်လို့ တပ်မတော်ရဲ့ သဘောထားကို မေးကြည့်ရာမှာ တပ်မတော်ဖက် ကလည်း လက်ခံကြောင်း ၊ အရင်တခေါက် ငြိမ်းချမ်းရေး ညီလာခံ တုန်းက အားလုံးကို ဖိတ်ကြားခဲ့ပေမယ့် အန်စီအေ လက်မှတ် မထိုးရသေးတဲ့ တိုင်းရင်းသား လက်နက်ကိုင် အဖွဲ့တွေ အနေနဲ့ တက်ပြခွင့် မရှိလို့ သူတို့ မတက်ရောက်ခဲ့တာလို့ ဒေါ်ဒွဲ့ဘူက ရှင်းပြခဲ့ပါတယ်။ အခုတခေါက်မှာတော့ လက်မှတ် မထိုးရသေးတဲ့ အဖွဲ့တွေ အတွေနဲ့ တင်ပြခွင့် ရှိတယ် ဆိုတဲ့ အချက်ကို တပ်မတော် ဖက်က ဖြေလျော့ပြီး လက်ခံ သဘောတူခဲ့တယ်လို့ သူက ပြောပါတယ်။ နောက်ထပ် အရေးကြီးတဲ့ ဆုံးဖြတ်ချက် တစ်ခုကတော့ ရွေးကောက်ပွဲမှာ လုံးဝ အနိုင်မရရှိတဲ့ နိုင်ငံရေး ပါတီတွေ အားလုံးကို ကိုယ်စားပြုတဲ့ ကိုယ်စားလှယ် ငါးယောက်ကို ညီလာခံ တက်ရောက် ခွင့်ပြုမယ်လို့လည်း ဒေါ်အောင် ဆန်းစုကြည်က မူဝါဒ ချမှတ်လိုက်ကြောင်း ကော်မတီ အဖွဲ့ဝင် တစ်ဦးဖြစ်တဲ့ ဦးခွန်မောင်သောင်းက ပြောပါတယ်။ ( ၂၁ ) ရာစုပင်လုံ ပြည်ထောင်စု ငြိမ်းချမ်းရေးညီလာခံကို ဩဂုတ်လကုန် နောက်ဆုံးထား ကျင်းပ မယ်လို့ သိရပါတယ်။
အမျိုးသား ဒီမိုကရေစီ အဖွဲ့ချုပ် ဥက္ကဌ ဒေါ်အောင်ဆန်းစုကြည်နဲ့ တပ်မတော် ကာကွယ်ရေး ဦးစီးချုပ် ဗိုလ်ချုပ်မှူးကြီး မင်းအောင်လှိုင်တို့ နေပြည်တော် တိုင်း စစ် ဌာနချုပ်မှာ ဗုဒ္ဓဟူးနေ့က တစ်နာရီ ကျော်ကြာ တွေ့ဆုံ ဆွေးနွေးခဲ့ ပါတယ်။,ပြီးခဲ့တဲ့ နှစ် ဧပြီလ ၆ ပွင့်ဆိုင် ဆွေးနွေး ပွဲ တုန်းက အခုလို တွေ့ဆုံခဲ့ကြပါသေးတယ် တတိယ အကြိမ် ခေါင်းဆောင် နှစ်ဦး တွေ့ဆုံမူ မှာတော့ တရား ဥပဒေ စိုးမိုးရေး ဆိုင်ရာ ကိစ္စ ရပ်များ နဲ့ထာဝရ ငြိမ်းချမ်းရေး ရရှိရန် ဆက်လက် ဆောင်ရွက် ရမဲ့ ကိစ္စ တွေကို ဆွေးနွေး ခဲ့ကြတယ်လို့ တပ်မတော် ကာကွယ်ရေး ဦးစီးချုပ်ရဲ့ ဖေစ်ဘွတ် စာမျက် နှာမှာ ရေးသား ထားပါတယ်။ သို့သော်လည်း အသေးစိတ် ကိုတော့ ထုတ်ဖော်ပြော ဆိုခြင်း မရှိခဲ့ ပါဘူး။ အခုလို့ NLD ပါတီက သမ္မတ တင်မြှောက်ဖို့ တစ်လ တိတိ လိုတဲ့ အချိန်မှာ နှစ်ဖက် ခေါင်းဆောင်တွေ ဆွေးနွေးပွဲ မှာတော့ အစိုးရ ဖွဲ့ဖို့ ကိစ္စလည်း ပါနိုင် ပါတယ်။ ဒေါ်အောင်ဆန်းစုကြည် အနေ NLD က ဖွဲ့မယ့် အစိုးရ အဖွဲ့မှာ ပါတီက မဟုတ်တဲ့ လူတွေလည်း ပါဝင် မယ်လို့ ပြောဆို ထားတာ ရှိတဲ့ အတွက် တပ်မတော် ကာကွယ်ရေးဦး စီးချုပ်နဲ့ ဆွေးနွေး ရာမှာ တပ်မတော် က ခန့်အပ်မယ့် ဝန်ကြီး ဌာန သုံးခု အပြင် တခြားသော နေရာ တွေမှာ တပ်မတော်က လူတွေပါ ဝင် လာနိုင် ရေး ကိစ္စတွေ လည်း ဆွေးနွေး နိုင်တယ်လို့ လေ့လာသူ တွေက သုံးသပ် ပါတယ်။ ငြိမ်းချမ်းရေးနဲ့ ပတ်သက်လို့ ကတော့ အပစ်ရပ် စာချုပ်မှာ လက်မှတ် မထိုးတဲ့ အဖွဲ့တွေ စားပွဲဝိုင်း ပေါ်ရောက် လာရေး ကိစ္စ ဆွေးနွေး ကြတယ်လို့ သတင်း ရရှိ ပါတယ်။ ဒေါ်အောင်ဆန်းစုကြည် အနေနဲ့ အပစ်ရပ် စာချုပ်မှာ လက်မှတ် မထိုးတဲ့ အဖွဲ့တွေ စားပွဲဝိုင်း ပေါ် ရောက်လာ အောင် ဆောင်ရွက် ပေးဖို့ ရှိတယ်လို့ ပြောဆို ထားတာ ရှိတယ်။ တွေ့ဆုံပွဲ မှာတော့ ဒေါ်အောင်ဆန်းစုကြည်နဲ့ အတူ သူ့ ဆရာဝန် ဒေါက်တာ တင်မျိုးဝင် နဲ့ ဒေါက်တာ ဇော်မြင့်မောင်တို့ ပါဝင် ခဲ့ပြီး တပ်မတော် ကာကွယ်ရေး ဦးစီးချုပ်နဲ့ အတူ စစ်ဥပဒေ ချုပ် ဒုတိယ ဗိုလ်ချုပ်ကြီး ရဲအောင်နဲ့ စစ်ဖက် ရေးရာ လုံခြုံရေး အရာရှိချုပ် ဒုတိယ ဗိုလ်ချုပ်ကြီး မြထွန်းဦးတို့ ပါဝင်ခဲ့ ပါတယ်။
ရန်ကုန်တိုင်းဒေသကြီးအစိုးရအဖွဲ့ဝန်ကြီးချုပ် ဦးဖြိုးမင်းသိန်းနဲ့အစိုးရအဖွဲ့ဝင်တွေကို ၂၀၁၃ ခုနှစ် သဘာဝဘေး အန္တရာယ်ဆိုင်ရာ စီမံခန့်ခွဲမှု ဥပဒေဖောက်ဖျက်ကျူးလွန်တယ်ဆိုပြီး အရေးယူပေးဖို့ တောင်ဒဂုံမြို့နယ်နေ ဦးစည်သူမြင့် ဆိုသူက ဗိုလ်တထောင်မြို့မရဲစခန်းမှာ မေ ၂၉ ရက်က လာရောက်အမှုဖွင့်ခဲ့ပါတယ်။,"ရန်ကုန်တိုင်းဝန်ကြီးချုပ်နဲ့ အစိုးရအဖွဲ့ကိုတရားရုံးကို ဦးတိုက်လျှောက်ပြီး တရားစွဲဖို့ အကြံပေးချက်ကို လက်မခံဘူးလို့ ကာယကံရှင် ဦးစည်သူမြင့်က ပြောပါတယ်။ ဗိုလ်တထောင်ဘုရားမှာ မေလ ၂၄ ရက်က ရှင်ဥပဂုတ္တ မထေရ်မြတ် ရေချပူဇော်ပွဲအခမ်းအနားကို ဝန်ကြီးချုပ် ဦးဖြိုးမင်းသိန်း၊ ရန်ကုန်တိုင်းဥပဒေချုပ်၊ ရန်ကုန်မြို့တော်ဝန်အပါအဝင် အစိုးရအဖွဲ့ဝင်တချို့ တက်ရောက်ခဲ့ပါတယ်။ ဒီစွပ်စွဲမှုတွေက ဥပဒေမဲ့စွပ်စွဲမှုတွေသာဖြစ်တယ်လို့ ဝန်ကြီးချုပ်က တုံ့ပြန်ထားပါတယ်။ ဒီဖြစ်စဉ်ကို ကိုဗစ်ကြောင့် ချမှတ်ထားတဲ့ ညွှန်ကြားချက်နဲ့ စည်းကမ်းတွေကို ဖောက်ဖျက်ရာရောက်တယ်လို့ ဝေဖန်မှုတွေထွက်ပေါ်ခဲ့ပြီး ဝန်ကြီးချုပ်က ဥပဒေမဲ့စွပ်စွဲမှုတွေသာဖြစ်ကြောင်း ပြန်လည်တုံ့ပြန်ထားပါတယ်။ ဒီနေ့မေ ၂၉ ရက်မနက် အမှုဖွင့်တဲ့ဖြစ်စဉ်မှာတော့ သဘာဝဘေးအန္တရာယ်ဆိုင်ရာစီမံခန့်ခွဲမှုဥပဒေနဲ့ အမှုဖွင့်မရခဲ့ဘူးလို့ ဦးစည်သူမြင့်က ပြောပါတယ်။ ဧပြီလ ၁၉ ရက်နောက်ပိုင်း အစိုးရက ညွှန်ကြားထားချက်အရ ကိုဗစ်ကာလညွှန်ကြားချက်တွေကို ဖောက်ဖျက်မှုတွေနဲ့ပတ်သက်လို့ ကူးစက် ရောဂါကာကွယ်နှိမ်နင်းရေးဥပဒေနဲ့သာအရေးယူရမယ်ဆိုတာ ရှိနေတယ်လို့ ရဲစခန်းကပြောကြောင်း ကာယကံရှင်ဦးစည်သူမြင့်က ဒီမနက်သတင်း ထောက်တွေကို ဗိုလ်တထောင်မြို့မရဲစခန်းရှေ့မှာ ပြောကြားခဲ့ပါတယ်။ ""ကျွန်တော်က သဘာဝဘေးအန္တရာယ်စီမံခန့်ခွဲမှု ဥပဒေအရ အရေးယူဖို့ တိုင်ကြားတယ်။ ဒါပေမဲ့ ညွှန်ကြားချက်တွေရှိတယ်။ အဲဒါက ဘာလဲဆိုတော့ ကူးစက်ရောဂါကာကွယ်တားဆီးနှိမ်နင်းရေးဥပဒေနဲ့ အရေးယူပေးပါဆိုပြီးညွှန်ကြားထားတာရှိတယ်။ ကျွန်တော်တောင်းဆိုတာက ရန်ကုန်တိုင်း ဝန်ကြီးချုပ် ဦးဖြိုးမင်းသိန်းနဲ့ သူ့ဇနီး ဒေါ်ခင်မိမိကြွယ်ပေါ့။ ဒါ ကျွန်တော်တို့က လုပ်ကြံပြီးစွဲတာမဟုတ်ပါဘူး။ တိုင်းဒေသကြီးဝန်ကြီးချုပ် ပေ့ချ်ကိုယ်တိုင်က ဒီပွဲကို မေ ၂၄ ရက်မနက် ၇ နာရီမှာ လုပ်တယ်လို့ ကြေညာထားပါတယ်။ ဒါပေမဲ့ ဒီမြို့နယ်ရဲတပ်ဖွဲ့မှူး၊ ခရိုင်ရဲတပ်ဖွဲ့မှူးက ခေါ်ပြီးပြောတယ်။ ၁၉ ရက် ၄ လ ၂၀၂၀ ရက်နေ့က ကိုဗစ်၁၉ ကာကွယ်ထိန်းချုပ်ရေးဗဟိုကော်မတီကနေ ညွှန်ကြားချက်လာတယ်ပေါ့။ ဒီညွှန်ကြားချက်က ကန့်သတ်ဖြစ်လို့ ဓာတ်ပုံရိုက်ယူလို့မရဘူးပြောတယ်။ အဲဒီညွှန်ကြားချက်က ဘာလဲဆိုတော့ နောက်နောင်ဖြစ်လာတဲ့ပြဿနာတွေကို ကူးစက်ရောဂါကာကွယ်နှိမ်နင်းရေးဥပဒေနဲ့အရေးယူဖို့ ညွှန်ကြားထားတာပေါ့။ အဲဒီအတွက် အဲဒီညွှန်ကြားချက်က ဥပဒေဟုတ်သလားလို့ မြို့နယ်မှူးကို ကျွန်တော်မေးပါတယ်"" လို့ ဝန်ကြီးချုပ်ကို အမှုဖွင့်သူ ဦးစည်သူမြင့်က ရဲစခန်းရှေ့မှာ သတင်းထောက်တွေကို ပြောပါတယ်။ အမှုဖွင့်ခွင့်ရရေး ဆက်လက်ကြိုးပမ်းမယ်လို့ ဆိုပါတယ်။ အခုလို ညွှန်ကြားချက်ဟာ ၂၀၁၃ ခုနှစ် သဘာဝဘေးအန္တရာယ်စီမံခန့်ခွဲမှုဥပဒေကို ကျော်လွန်ပြီး ပေးတဲ့အမိန့်ဖြစ်တယ်လို့လည်း သူက ဆက်ပြောပါတယ်။ ရဲတပ်ဖွဲ့က အမှုမဖွင့်ပေးချင်တာမဟုတ်ဘဲ ညွှန်ကြားချက်ရှိနေတဲ့အတွက် အထက်အမိန့်ကို လိုက်နာရမှာဖြစ်တယ်လို့ ဗိုလ်တထောင်ရဲစခန်းက တာဝန်ရှိသူတွေက ပြောကြောင်း ဦးစည်သူမြင့်က ပြောပါတယ်။ အခုအမှုဖွင့်တဲ့ကိစ္စကို အထက်ကို ဆက်လက်တင်ပြပေးမှာဖြစ်တယ်လို့လည်း သိရတယ်လို့ သူက ဆိုပါတယ်။ ဒါ့အပြင် ဒီတိုင်ကြားချက်ကို မြို့နယ်မှူးထံ ပေးအပ်ခဲ့တယ်လို့ ဦးစည်သူမြင့်က ပြောပါတယ်။ ""ကျွန်တော့်ကို မြို့နယ်မှူးက နောက်ဆုံးပြောတာကတော့ ဒါကို ခရိုင်ရဲတပ်ဖွဲ့မှူးကိုတင်ပြမယ်။ အထက်ကို အဆင့်ဆင့်တင်ပြမယ်။ တင်ပြပြီးတော့ ဖွင့်လို့ရတဲ့တစ်နေ့မှာ ကျွန်တော့်ကိုဖုန်းဆက်ပြီးအကြောင်းကြားမယ်ပြောပါတယ်။ ကူးစက်ရောဂါနှိမ်နင်းရေးဥပဒေနဲ့ ဆွဲခိုင်းတော့ တရားရုံးကို ဦးတိုက်လျှောက်ရမယ်ပြောတယ်။ ဒါကိုတော့ ကျွန်တော်လက်မခံပါဘူး။ ဒါက သဘာဝဘေးအန္တရာယ်စီမံခန့်ခွဲရေးဥပဒေကိုချိုးဖောက်တာဖြစ်တဲ့အတွက် ဒါနဲ့ပဲ ဆွဲတာပါ"" လို့ သူက ပြောပါတယ်။ သဘာဝဘေးအန္တရာယ်စီမံခန့်ခွဲမှုဥပဒေကို ချိုးဖောက်ပါက သုံးနှစ်ထက်မပိုသောထောင်ဒဏ်ချမှတ်ရမယ့်အပြင် ငွေဒဏ်လည်း ချမှတ်နိုင် တယ်လို့ဖော်ပြထားပါတယ်။ ဒါ့အပြင် ဒီဥပဒေပါပြစ်မှုတွေကို ချိုးဖောက်ရင် ရဲအရေးပိုင်တဲ့ ပြစ်မှုအဖြစ် သတ်မှတ်ရမယ်လို့ ပြဌာန်းထားပါတယ်။ ကူးစက်ရောဂါများကာကွယ်နှိမ်နင်းရေးဥပဒေကတော့ တရားရုံးကို ဦးတိုက်လျှောက်ထားရတာဖြစ်ပြီး ဒီဥပဒေကို ချိုးဖောက်ရင် ထောင်ခြောက်လဖြစ်စေ၊ ဒဏ်ငွေဖြစ်စေ၊ ဒဏ်နှစ်ရပ်လုံးဖြစ်စေ ချမှတ်နိုင်တယ်လို့ ပြဌာန်းထားပါတယ်။ (လောလောဆယ်မှာတော့ ဒီဥပဒေကို ပြင်ဆင်ဖို့ လွှတ်တော်မှာ ဥပဒေကြမ်းတင်သွင်းထားတာရှိပါတယ်။) အမှုကို ဖွင့်ခွင့်မပေးတာမဟုတ်ဘဲ ကိုဗစ်နဲ့ ဆိုင်တဲ့ ညွှန်ကြားချက်တွေအရ ကူးစက်ရောဂါကာကွယ်ရေးဥပဒေနဲ့ သာ ဖွင့်ရမှာဖြစ်တယ်လို့ ရဲစခန်းက ဆိုပါတယ်။ ဒါနဲ့ပတ်သက်လို့ ဗိုလ်တထောင်ရဲစခန်းကို ဘီဘီစီက ဆက်သွယ်မေးမြန်းတဲ့အခါ တာဝန်ကျသူတစ်ဦးက အခုလိုပြောပါတယ်။ ""သူက လာဖွင့်တာက သဘာဝဘေးအန္တရာယ်ဆိုင်ရာစီမံခန့်ခွဲမှုဥပဒေနဲ့ပေါ့နော်။ ဒါကကျတော့ ကိုဗစ်နဲ့ ဆိုင်တဲ့ညွှန်ကြားချက်တွေမှာဆို ကူးစက်ရော ဂါကာကွယ်နှိမ်နင်းရေးဥပဒေနဲ့ အရေးယူဖို့ ညွှန်ကြားချက်ရှိတော့ ကျွန်တော်တို့စခန်းက လူကြီးတွေက သူ့ကိုရှင်းပြတယ်။ ကူးစက်ရောဂါဥပဒေနဲ့ဆိုရင် တရားရုံးကို ဦးတိုက်လျှောက်ရမှာဖြစ်ပါတယ်။ ဒါကြောင့် သူလည်း တရားရုံးကို ဦးတိုက်လျှောက်မယ်ဆိုပြီးတော့ ပြန်သွားပါတယ်""လို့ ဗိုလ်တထောင်မြို့မရဲစခန်းက တာဝန်ရှိသူတစ်ဦးကပြောပါတယ်။ အမှုကို ဖွင့်ခွင့်မပေးတာမဟုတ်ဘဲ ကိုဗစ်နဲ့ ဆိုင်တဲ့ ညွှန်ကြားချက်တွေအရ ကူးစက်ရောဂါကာကွယ်ရေးဥပဒေနဲ့ သာ ဖွင့်ရမှာဖြစ်တဲ့အတွက် အဲဒီတိုင်း ဆောင်ရွက်ဖို့ စခန်းက ပြန်လည် ရှင်းပြပေးခဲ့တာသာ ဖြစ်တယ်လို့ ဆိုပါတယ်။ ဦးစည်သူမြင့်ပြောတဲ့ ဧပြီ ၁၉ ရက်နောက်ပိုင်း ကိုဗစ်ကာလ စည်းကမ်းချက်ဖောက်ဖျက်ရင် ကူးစက်ရောဂါတားဆီးနှိမ်နင်းရေးဥပဒေနဲ့ အရေးယူဖို့ ညွှန်ကြားချက်နဲ့ပတ်သက်လို့ ဘီဘီစီက မေးမြန်းတဲ့အခါမှာတော့ စခန်းမှူးကိုသာမေးမြန်းဖို့နဲ့ လောလောဆယ် စခန်းမှူးလည်း ပြင်ပကို တာဝန်နဲ့ သွားနေတာကြောင့် ပြန်လည်ဆက်သွယ်ဖို့ ဖြေကြားပါတယ်။ ဒါနဲ့ပတ်သက်လို့ ရန်ကုန်တိုင်းအစိုးရအဖွဲ့ က လူမှုရေးဝန်ကြီး ဦးနိုင်ငံလင်းကို ဘီဘီစီက ဆက်သွယ်မေးမြန်းတဲ့အခါ အစည်းအဝေး တက်ရောက်နေ ကြောင်းနဲ့ ပြန်လည်ဆက်သွယ်ပေးဖို့ ဖြေကြားပါတယ်။ ပြီးခဲ့တဲ့ရက်ပိုင်းအတွင်းကလည်း ပခုက္ကူက နည်းပညာတက္ကသိုလ်ကျောင်းသားသမဂ္ဂအဖွဲ့ဝင် ကိုသာထက်အောင်က ရန်ကုန်တိုင်းဝန်ကြီး ချုပ်ဦးဖြိုး မင်းသိန်းနဲ့ အစိုးရအဖွဲ့ကို လူစုလူဝေးပြုလုပ်မှုနဲ့ ပခုက္ကူမြို့မရဲစခန်းမှာ တိုင်ကြားခဲ့ပြီး ရဲအရေးပိုင်မှုမဟုတ်တဲ့အတွက် တရားရုံးကို ဦးတိုက်လျှောက်ထားဖို့ ရဲစခန်းဘက်က ပြောကြားခဲ့ပါတယ်။ ကိုဗစ်ကာလအတွင်း လူစုလူဝေးနဲ့ ပွဲလမ်းသဘင်တွေကျင်းပတာကို မေ ၃၁ ရက်ထိ တားမြစ်ထားပြီး အခုဆို ဒီကန့်သတ်ချက်ကို ဇွန် ၁၅ ရက်ထိ တိုးမြှင့်ထားပါတယ်။ အဲဒီကြားထဲ လူစုလူဝေးနဲ့ ဘာသာရေးပွဲပြုလုပ်ခဲ့သူတချို့ကို အရေးယူမှုတွေပြုလုပ်ခဲ့ပြီး ကျိုက်မရောမြို့မှာ ဘုရားထီးပင့်ဆောင်ပွဲဦးဆောင်သူကို သဘာဝဘေးအန္တရာယ်စီမံခန့်ခွဲမှုဥပဒေပုဒ်မ ၃၀ (က) အရ ထောင်ကိုးလ၊ မန္တလေးမှာ အိမ်တစ်အိမ်တွင်း စုဝေးဆုတောင်းပွဲပြုလုပ်ခဲ့တဲ့ အစ္စလာမ်ဘာသာဝင်တချို့ကို ထောင် သုံးလနဲ့ ရန်ကုန်က အုပ်စုလိုက် ကူးစက်မှုအများဆုံးဖြစ်စေခဲ့တဲ့ ခရစ်ယာန်တရားဟောဆရာ ဒေးဗစ်လား အပါအဝင်နှစ်ဦး၊ အင်းစိန်က ဘာသာရေးဆရာနှစ်ဦးတို့ကို တရားစွဲထားတာတွေရှိပါတယ်။ ပြန်ကြားရေးဝန်ကြီးဌာနရဲ့ ဖေ့စ်ဘွတ်စာမျက်နှာမှာ ဝန်ကြီးချုပ်တက်ရောက်ခဲ့တဲ့ အဲဒီ ရှင်ဥပဂုတ္တ မထေရ်မြတ် ရေချပူဇော်ပွဲတက်ရောက် တဲ့အခမ်းအနားကို သတင်းအဖြစ်ဖော်ပြခဲ့ပေမယ့် နောက်ပိုင်းမှာ အဲဒီသတင်းကို ပြန်လည် ဖယ်ရှားခဲ့ပါတယ်။ ဒါပေမဲ့ ရန်ကုန်တိုင်းဒေသကြီးဝန်ကြီးချုပ်ရဲ့ ဖေ့စ်ဘွတ်ခ်စာမျက်နှာနဲ့ ရန်ကုန်တိုင်းအစိုးရအဖွဲ့ရဲ့ ေ့ဖစ်ဘွတ်ခ်စာမျက်နှာတွေမှာတော့ ဒီပူဇော်ပွဲအကြောင်း သတင်းဓာတ်ပုံနဲ့တကွ တင်ပြထားပါတယ်။"
ပြင်သစ်သမ္မတ အီမန်နျူဝဲလ် မက်ခရွန်မှာ ကိုဗစ်-၁၉ ရောဂါ ကူးစက်ခံထားရကြောင်း ဓာတ်ခွဲ အတည်ပြု တွေ့ရှိခဲ့တယ်လို့ ပြင်သစ်သမ္မတအိမ်တော်ရုံးက ထုတ်ဖော်ပြောကြားလိုက်ပါတယ်။,"ပြင်သစ်သမ္မတ မက်ခရွန် အသက် ၄၂ နှစ်အရွယ် သမ္မတ မက်ခရွန်ဟာ ရောဂါလက္ခဏာတွေ ပြခဲ့တဲ့အတွက် ဆေးစစ်ကြည့်ခဲ့တာ ဖြစ်ပြီး အခုအခါ ၇ ရက် တစ်ဦးတည်း သီးသန့်ခွဲနေမှာ ဖြစ်တယ်လို့ သမ္မတအိမ်တော်ရုံးရဲ့ ကြေညာချက်မှာ ဖော်ပြထားပါတယ်။ မစ္စတာ မက်ခရွန် ဟာ နိုင်ငံကို ဦးဆောင် အုပ်ချုပ်နေဆဲ ဖြစ်ပြီး သီးသန့်ခွဲနေနေရာကနေ လှမ်းကြီးကြပ် ဆောင်ရွက်သွားမှာ ဖြစ်တယ်လို့ ဆိုပါတယ်။ ပြင်သစ်နိုင်ငံမှာ ကိုရိုနာဗိုင်းရပ်စ် ရောဂါကူးစက်မှုတွေ တိုးပွားလာနေတာကို တားဆီးဖို့အတွက် ညမထွက်ရ အမိန့်ကို အခုသီတင်းပတ်မှာ ပြဋ္ဌာန်းခဲ့ပါတယ်။ ကပ်ရောဂါ စတင်ခဲ့ကတည်းက ပြင်သစ်နိုင်ငံမှာ ကိုဗစ်-၁၉ ရောဂါ ဖြစ်ပွားမှုပေါင်း ၂ သန်း ရှိခဲ့ပြီး သေဆုံးသူပေါင်း ၅ သောင်း ၉ ထောင် ၄ ရာ ရှိခဲ့ကြောင်း ဂျွန်ဟော့ပ်ကင်စ် တက္ကသိုလ်ရဲ့ ကိန်းဂဏန်းတွေအရ အတည်ပြု သိရပါတယ်။ ""သမ္မတကြီးမှာ ကိုဗစ်-၁၉ ရောဂါကူးစက်ခံထားရကြောင်း ဓာတ်ခွဲ အတည်ပြုသိထားရပါတယ်""လို့ ပြင်သစ်သမ္မတအိမ်တော်ရုံးက ဒီကနေ့ ကြာသပတေးနေ့မနက်မှာ ထုတ်ဖော်ပြောခဲ့တာပါ။ ""ပထမဆုံး ရောဂါလက္ခဏာ ပြပြချင်းမှာပဲ ဆေးစစ် စမ်းသပ်မှု လုပ်ခဲ့ရာမှာ အခုလို ရောဂါကူးစက်ခံထားရကြောင်း အတည်ပြုသိခဲ့တာ ဖြစ်ပါတယ်""လို့ ကြေညာချက်ထဲမှာ ဖော်ပြထားပါတယ်။ မစ္စတာ မက်ခရွန်ကို ဗိုင်းရပ်စ်ပိုး ဘယ်လို ကူးခဲ့သလဲ ဆိုတာ အသေအချာ မသိရသေးပေမဲ့ ဘယ်သူတွေနဲ့ သူတိုက်ရိုက် ထိတွေ့ခဲ့သလဲ ဆိုတာကိုတော့ ထုတ်ဖော် သိထားတယ်လို့ သမ္မတအိမ်တော်ရုံးက ပြောပါတယ်။ အသက် ၅၅ နှစ်အရွယ် ပြင်သစ်ဝန်ကြီးချုပ် ယဲန်း ကက်စ်တက်စ် လည်း သမ္မတ မက်ခရွန်နဲ့ ထိတွေ့ကောင်း ထိတွေ့နိုင်ခဲ့တယ်လို့ ယူဆတာကြောင့် သူလည်း သီးသန့် ခွဲနေနေရပါတယ်။ သူဟာ ဒီကနေ့ ကြာသပတေးနေ့မှာ အစိုးရရဲ့ ကိုဗစ်ကာကွယ်ဆေးထိုးရေး ပေါ်လစီအကြောင်း ဆီးနိတ်အထက်လွှတ်တော်မှာ တင်ပြဖို့ ရှိပါတယ်။ အခုတော့ သူ့အစား ကျန်းမာရေးဝန်ကြီး အိုလီဗီယေ ဗယ်ရန် က တင်ပြရမှာပါ။ အသက် ၆၇ နှစ်အရွယ် သမ္မတကတော် ဘရစ်ဂျစ်ကိုလည်း ရောဂါ ကူးစက်ခံထားရသလား ဆိုတာကိုတော့ သမ္မတအိမ်တော်ရဲ့ ကြေညာချက်မှာ ထည့်သွင်း မဖော်ပြထားပါဘူး။ မစ္စတာ မက်ခရွန်ဟာ ကိုဗစ်-၁၉ ရောဂါကူးစက်ခံခဲ့ရတဲ့ ကမ္ဘာ့နိုင်ငံခေါင်းဆောင် အတော်များများထဲမှာ တစ်ဦးအပါအဝင် ဖြစ်လာခဲ့တာပါ။ အောက်တိုဘာလတုန်းက ရောဂါကူးစက်ခံခဲ့ရတဲ့ အမေရိကန် သမ္မတ ဒေါ်နယ်ထရမ့် ဆိုရင် ဆေးရုံမှာ ၃ ရက်ကြာ နေခဲ့ရပါတယ်။ ယူကေဝန်ကြီးချုပ် ဘောရစ်ဂျွန်ဆင် ဆိုရင်လည်း ယူကေနိုင်ငံမှာ ကိုဗစ်-၁၉ ပထမအကျော့ စဖြစ်ခဲ့တဲ့ မတ်လတုန်းက ရောဂါကူးစက်ခံခဲ့ရပြီး အထူးကြပ်မတ်ကုသဆောင်မှာ ကုသခဲ့ရတဲ့အထိ ဖြစ်ခဲ့ပါတယ်။ ပြင်သစ်နိုင်ငံမှာ ဒုတိယအကျော့ ကိုဗစ်လှိုင်း ဖြစ်ပွားနေတာကို တားဆီးဖို့ နိုင်ငံတဝန်း လော့ခ်ဒေါင်းချခဲ့ပေမဲ့ ကန့်သတ်မှုတွေကို အခုသီတင်းပတ် အစောပိုင်းက ပြန်ဖြေလျှော့ပေးခဲ့ပါတယ်။ ဒါပေမဲ့ ရောဂါကူးစက်မှုနှုန်းတွေက ဆက်မြင့်မားနေဆဲ ဖြစ်ပြီး ည ၈ နာရီကနေ မနက် ၆ နာရီအတွင်း ညမထွက်ရ အမိန့်ကို ပြဋ္ဌာန်းခဲ့ပါတယ်။ အသစ်ချမှတ်လိုက်တဲ့ ကန့်သတ်ချက် စည်းမျဉ်းတွေအရ စားသောက်ဆိုင်တွေ၊ ကော်ဖီဆိုင်တွေ၊ ပြဇာတ်ရုံတွေနဲ့ ရုပ်ရှင်ရုံတွေလည်း ပိတ်လိုက်ရပါတယ်။ ဗုဒ္ဓဟူးနေ့က ပြင်သစ်နိုင်ငံမှာ ကိုဗစ်-၁၉ ရောဂါ ဓာတ်ခွဲအတည်ပြု လူနာအသစ် ၁၇၇၀၀ ထပ်တွေ့ခဲ့ပါတယ်။ အခုအခါ ဒီဇင်ဘာလ ၂၂ ရက်နေ့မှာ သွားဖို့ ရှိတဲ့ လက်ဘနွန်ခရီးစဉ် အပါအဝင် သမ္မတ မက်ခရွန် သွားဖို့ စီစဉ်ထားတဲ့ ပြည်ပခရီးစဉ်တွေ အားလုံးကို ဆိုင်းငံ့လိုက်ကြောင်း သမ္မတအိမ်တော် ပြောခွင့်ရ အမျိုးသမီးက အတည်ပြုပြောကြားခဲ့ပါတယ်။"
ဂရိ အစိုးရက ဘဏ်ကနေ ငွေထုတ်ယူခွင့် ကို ကန့်သတ် လိမ့်မယ်လို့ စိုးရိမ်တဲ့ အတွက် ဂရိနိုင်ငံက ဘဏ်တွေ ရှေ့မှာ ငွေထုတ်ဖို့ လူတွေ တန်းစီ စောင့်ဆိုင်း နေပါတယ်။,ဂရိနဲ့ ဥရောပကြား ဆွေးနွေးမှုတွေ မပြေလည်သေး ငွေထုတ်ယူ ခွင့်ကို တကြိမ်မှာ ယူရို ၈၀ သာ ခွင့်ပြုဖို့ ကန့်သတ် လိမ့်မယ်လို့ အေသင်မြို့မှာ ရှိတဲ့ ဘီဘီစီ သတင်းထောက် က ပြောပါတယ်။ လောလောဆယ်မှာ ဂရိ အစိုးရက၊ မြီရှင် နိုင်ငံတွေရဲ့ ချေးငွေ စည်းကမ်းချက် တွေကို လိုက်နာဖို့ သင့်မသင့် ပြည်လုံးကျွတ် ဆန္ဒ ခံယူပွဲ ကျင်းပဖို့ အတွက် ဆွေးနွေး နေပါတယ်။ အဲဒီ စည်းကမ်းချက် တွေဟာ သူတို့ အတွက် အရှက်ရ စေပြီး သည်းမခံ နိုင်လောက် တဲ့ စည်းကမ်းတွေ ဖြစ်တယ်လို့ ဂရိ ဝန်ကြီးချုပ် Alexis Tsipras ကပြောပါတယ်။ ဒီစည်းကမ်းချက် တွေကို လိုက်နာမယ် မလိုက်နာဘူး ဆုံးဖြတ်ဖို့ ပြည်လုံးကျွတ် ဆန္ဒခံယူပွဲကို လာမယ့် ဇူလိုင်လ ၅ ရက်၊ တနင်္ဂနွေနေ့မှာ ကျင်းပဖို့ အစိုးရရဲ့ အဆိုပြုချက်ကို အတည်ပြုဖို့ ပါလီမန် အရေး ပေါ် အစည်းဝေး ကျင်းပမှာ ဖြစ်တယ်လို့ သူက ဆိုပါတယ်။ မစ္စတာ Tsipras ဟာ အင်္ဂါနေ့မှာ သက်တမ်း ကုန်တော့မယ့် လက်ရှိ ချေးငွေ သဘော တူညီချက်ကို ယာယီ သက်တမ်း တိုးဖို့ ယူရို ငွေကြေးသုံး နိုင်ငံ တွေက ဘဏ္ဍာရေး ဝန်ကြီးတွေနဲ့ ဘရပ်ဆဲ မြို့မှာ မကြာခင် တွေ့ဆုံဖို့ ရှိပါတယ်။
ရှမ်းပြည် တပ်မတော် မြောက်ပိုင်း SSPP/SSA ရဲ့ ဝမ်ဟိုင်း ဌာနချုပ် ကို လုံခြုံရေး ယူပေး နေတဲ့ ရှေ့တန်း စခန်း တွေ ကို ပြီးခဲ့တဲ့ တနင်္ဂနွေ အောက်တိုဘာ ၁၁ ရက်နေ့ က အစိုးရ စစ်တပ် ကနေ တိုက်ခိုက် ခဲ့ ပါတယ်။,စခန်းတွေ သာ ကျသွားရင် ဝမ်ဟိုင်း ဌာနချုပ် အတွက် စိုးရိမ် ရ။ ဌာနချုပ် စခန်းနဲ့ ၁၀ မိုင် အကွာလောက် မှာ ရှိတဲ့ နမ့်ပန်ချောင်း နံဘေး က စခန်း တွေ ကို ဖယ်ရှား မပေးရ ရင် ဌာနချုပ် ထိ တက်သိမ်း မယ် ဆိုပြီး အစိုးရတပ် က ရာဇသံ ပေး ထားတဲ့ အတိုင်း အခုလို ထိုးစစ် ဆင်လာ တာ ဖြစ်သလို ဌာနချုပ် ကိုပါ ၁၂၀ မမ လက်နက်ကြီး ကျည် ၈ လုံး ပစ်ခတ် ခဲ့ပါတယ်။ ဒါပေမယ့် လက်နက်ကြီး ကျည်တွေဟာ ကွင်းပြင် ထဲပဲ ကျပြီး ဌာနချုပ် ကို အထိအခိုက် မရှိ ခဲ့ဘူး လို့ SSPP ရဲ့ ပြောခွင့်ရ ဒုတိယ ဗိုလ်မှူးကြီး စိုင်းလ က ဘီဘီစီ ကို ပြောပါတယ်။ အစိုးရ က ဖယ်ရှားပေးဖို့ ပြောနေတဲ့ အဲဒီ့ စခန်းတွေ သာ ကျသွားရင် ဝမ်ဟိုင်း ဌာနချုပ် အတွက် စိုးရိမ် ရတယ် လို့ လည်း ဒုတိယ ဗိုလ်မှူးကြီး စိုင်းလ က ဆိုပါတယ်။ အခုလို အစိုးရ စစ်တပ် က ထိုးစစ်ဆင် လာတဲ့ အပေါ် အစိုးရ ရဲ့ ပြည်ထောင်စု ငြိမ်းချမ်းရေး ဖော်ဆောင်ရေး လုပ်ငန်း ကော်မတီ UPWC ကို ဦးဆောင် နေသူ တစ်ဦး ဖြစ်တဲ့ ဦးသိန်းဇော် ကို အီးမေးလ် ကနေ တဆင့် ဆက်သွယ် မှုတွေ ပြုလုပ် ထားပေမယ့် အကြောင်း မပြန် သေးဘူးလို့ လည်း ဒုတိယ ဗိုလ်မှူးကြီး စိုင်းလ က ပြောပါတယ်။ အစိုးရ စစ်တပ်ဘက် က နောက်ထပ် စစ်အင်အား ၅၀၀ လောက် ထပ်ဖြည့် လာတယ် လို့လည်း ဆိုပါတယ်။ တကယ် လို့ အစိုးရ တပ်တွေက ဝမ်းဟိုင်း ဌာနချုပ်ကို တိုက်ခိုက် လာမယ် ဆိုရင် ဖြန့်ကျက် နေတဲ့ သူတို့ တပ်တွေက နေရာအနှံ့ တိုက်ပွဲတွေ ဖော်ဆောင် သွားမယ် လို့ ဒုတိယဗိုလ်မှူးကြီးစိုင်းလက ပြောပါတယ်။
အီဂျစ်နိုင်ငံက အယ်လ်အာဇာ တက္ကသိုလ်မှာ အစ္စလာမ် ဝါဒီမူဆလင် ညီနောင်များ အဖွဲ့ ကို ထောက်ခံ တဲ့ကျောင်းသား တွေနဲ့ ရဲတွေ ထိပ်တိုက် တိုးခဲ့ကြလို့ ကျောင်းသား တဦး သေဆုံးပြီး လူ ၁၀၀ လောက် အဖမ်းခံ ခဲ့ရပါတယ်။,ရဲက မတရား စွပ်စွဲတာလို့ ဆန္ဒပြသူတွေက ဆို အခုနောက်ဆုံး ပြဿနာ ဖြစ်ခဲ့တဲ့ အယ်လ်အာဇာ တက္ကသိုလ်ဟာ ဆွန်နီမူဆလင် တွေ ပညာ သင်ကြတဲ့ ကျောင်းတခု ဖြစ်ပြီး မူဆလင်ညီနောင်များ အဖွဲ့ကို ထောက်ခံတဲ့ တက္ကသိုလ် ကျောင်း သား တွေနဲ့ ရဲတွေကြား မကြာသေးခင် လတွေအတွင်း မကြာခဏ ဆိုသလို ပြဿနာ ဖြစ်ခဲ့ တဲ့ နေရာပါ။ ဇူလိုင်လ တုန်းက မူဆလင် ညီနောင်များ အဖွဲ့ခေါင်းဆောင် ဖြစ်တဲ့ သမ္မတ မိုဟာ မက် မော်စီ ကိုစစ်တပ်က ဖြုတ်ချခဲ့ပြီး တဲ့နောက် အဲဒီအဖွဲ့ အပေါ် နှိမ်နှင်းမှုတွေ စတင်ခဲ့ပါတယ်။ ဒီအဖွဲ့ ကို လှုပ်ရှား ဆောင် ရွက်မှုတွေ ဆက်မလုပ်ဖို့ စက်တင်ဘာလ တုန်းက တားမြစ်ခဲ့ပြီး တဲ့နောက်ပိုင်း၊ ပြီးခဲ့တဲ့ ဗုဒ္ဓဟူးနေ့ တုန်းကတော့ နိုင်းမြစ်ဝှမ်း ဒေသမှာ ဖြစ်ခဲ့တဲ့ ဗုံးပေါက်ကွဲမှု ကို အကြောင်းပြုပြီး မူဆလင် ညီနောင်များ အဖွဲ့ကို အကြမ်းဖက် အဖွဲ့အစည်း အဖြစ် ကြေညာ ခဲ့ပါတယ်။ ဒီဖောက်ခွဲ မှုရဲ့ နောက်ကွယ်မှာ သူတို့ ရှိနေတယ် ဆိုတဲ့ အစိုးရရဲ့ စွပ်စွဲချက်ကို မူဆလင် ညီနောင်များ အဖွဲ့က အပြင်း အထန်ငြင်း ဆိုပါတယ်။ ဒီရက်ပိုင်း အတွင်း အီဂျစ်မှာ အကြမ်းဖက် တိုက်ခိုက်မှုတွေနဲ့ ပဋိပက္ခတွေ လည်း ဖြစ်ခဲ့ပါတယ်။ ကြာ သပတေး နေ့တုန်းက ဘတ်စ်ကား တစင်း ဗုံးခွဲတိုက်ခိုက် ခံရပြီးလူငါးဦးဒဏ်ရာရခဲ့ပါတယ်။ သောကြာနေ့ တုန်းကလည်း မူ ဆလင်ညီနောင်များ အဖွဲ့ကို ထောက်ခံသူတွေနဲ့ ရဲတွေ ကိုင်ရိုမြို့မှာ ရော တခြားနေရာ နှစ်ခုမှာပါ ပြဿနာ ဖြစ်ခဲ့ကြပြီး သုံးဦး သေဆုံးခဲ့ပါတယ်။ အီဂျစ်မှာ ဒီမိုကရေစီ နည်းနဲ့ ပထမဆုံး ရွေးကောက်တင်မြှောက် ခံရတဲ့ သမ္မတ မိုဟာမက်မော်စီ ကိုဖြုတ်ချ ခဲ့ပြီးတဲ့နောက် သူအာဏာ ရစဉ်အတွင်း လုပ်ခဲ့တယ် ဆိုတဲ့ ရာဇဝတ်မှု ဆိုင်ရာ စွပ်စွဲချက် အတော်များများနဲ့ တရားစွဲ ထားပါ တယ်။ နိုဝင်ဘာလ ကတည်းက စစစ်ခဲ့တဲ့ သူ့အမှု ကို ဇန်နဝါရီလ ၈ ရက်နေ့အထိ ဆိုင်းငံ့ ထားပါတယ်။ ဒီအတောအတွင်း ခုလို ပဋိပက္ခတွေ ပေါ်ပေါက်ခဲ့တာ ဖြစ်ပါတယ်။